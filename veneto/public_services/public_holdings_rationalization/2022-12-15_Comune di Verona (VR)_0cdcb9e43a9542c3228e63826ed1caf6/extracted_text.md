# NORMATIVA DI RIFERIMENTO
L'art. 20, co. 1 del D. Lgs. 19 Agosto 2016, n. 175 "Testo unico in materia di società a partecipazione pubblica" (TUSP), come modificato dal D. Lgs. 16 Giugno 2017, n. 100, ha disposto che, fermo l'obbligo per le Pubbliche Amministrazioni di procedere entro il 30/09/2017 alla revisione straordinaria ex art. 24, co. 1 del medesimo Decreto, annualmente le stesse devono effettuare, con proprio provvedimento, «un'analisi dell'assetto complessivo delle società in cui detengono partecipazioni, dirette o indirette, predisponendo, ove ricorrano i presupposti di cui al comma 2, un piano di riassetto per la loro razionalizzazione, fusione o soppressione, anche mediante messa in liquidazione o cessione».

Da quest'obbligo parrebbero a prima vista escluse le società quotate in forza dell'art. 1, co. 5 del TUSP, che così enuncia: «Le disposizioni del presente decreto si applicano, solo se espressamente previsto, alle società quotate, come definite dall'articolo 2, comma 1, lettera p) [«le società a partecipazione pubblica che emettono azioni quotate in mercati regolamentati; le società che hanno emesso, alla data del 31 dicembre 2015, strumenti finanziari, diversi dalle azioni, quotati in mercati regolamentati»], nonché alle società da esse controllate».

Tuttavia, la Corte dei Conti ha avuto modo negli ultimi anni di esprimersi in più occasioni in senso contrario, chiarendo che la ricognizione ex art. 20 del TUSP deve riguardare tutte le società partecipate direttamente da Amministrazioni Pubbliche o da società a controllo pubblico.

In primis, si richiamano al riguardo le Sezioni Riunite in sede di controllo che, nel documento dedicato a "Il processo di razionalizzazione delle partecipazioni societarie detenute dai Ministeri e dagli altri Enti Pubblici soggetti al controllo delle Sezioni Riunite della Corte dei Conti", Roma, novembre 2020, pp. 20-23, hanno chiarito che il citato art. 1, co. 5 sembra riferirsi alle norme che hanno come dirette destinatarie le medesime società (come, per esempio, le disposizioni degli artt. 11 e 19, in materia di Amministratori e dipendenti), non invece a quelle che hanno come destinatarie le Amministrazioni Socie, come le disposizioni che impongono l'approvazione dei Piani di revisione. Opinando diversamente il Legislatore avrebbe legittimato, in ragione della quotazione in mercati regolamentati, la detenzione di società non inerenti alla missione istituzionale delle Amministrazioni Socie (art. 4, infra) o acquisite/costituite senza previo provvedimento di autorizzazione dell'organo competente debitamente motivato (artt. 5 e 7 del TUSP).

Anche l'art. 18 del TUSP, nel consentire alle società controllate da una o più Amministrazioni di quotare azioni (o altri strumenti finanziari) in mercati regolamentati, richiede la previa adozione da parte del competente organo dell'Ente Socio di una deliberazione conforme ai requisiti richiesti dall'art. 5, co. 1 (provvedimento analiticamente motivato). Il Legislatore, pertanto, non legittima tout court la partecipazione di un Ente Pubblico in una società quotata, ma ne subordina la possibilità al rispetto di un predeterminato procedimento (che, per inciso, costituisce uno dei parametri in base ai quali valutare l'adozione di azioni di razionalizzazione).

Quanto esposto trova conforto interpretativo anche nella deliberazione della Sezione delle Autonomie n. 19/2017/INPR, la quale, oltre a chiarire che il TUSP «contiene norme che, di volta in volta, vedono come soggetto attuatore/destinatario la pubblica amministrazione oppure la società», al paragrafo 2.2 precisa che «sono rilevanti ai fini del Testo unico e, quindi, della ricognizione delle partecipazioni ai sensi dell'art. 24, d.lgs. n. 175/2016, le società indirette ("quotate" e non) che hanno per tramite una società/organismo a controllo pubblico», affermazione questa confermata nel successivo paragrafo 3, in cui viene ribadito che «la legge usa l'avverbio "tutte" per indicare anche quelle di minima entità e finanche le partecipazioni in società "quotate"».

Più di recente, la Corte dei Conti, Sezione delle Autonomie, nella Relazione 2021 su "Gli Organismi Partecipati dagli Enti territoriali e sanitari", approvata con Deliberazione n. 15/SEZAUT/2021/FR, ha ribadito il medesimo concetto, chiarendo che «L'art. 1, co. 5 del d.lgs. n. 175/2016 prevede che le disposizioni del Testo unico si applicano alle società "quotate", nonché alle società da esse controllate, nei soli casi espressamente previsti. Al riguardo, si rammenta che il controllo da parte del mercato (derivante dall'essere società quotata) indicativo della solidità patrimoniale/finanziaria, non necessariamente è anche espressione della tutela degli altri interessi pubblici di competenza dell'ente medesimo, pertanto le società quotate sono comunque oggetto di ricognizione. L'appartenenza di una società al genus delle "quotate" non esclude la sussistenza dei requisiti del controllo pubblico in capo alle stesse» (p. 56).

Parimenti anche la Corte dei Conti, Sezione Regionale di controllo per il Veneto, nel "Referto sullo stato della razionalizzazione delle società partecipate dagli Enti territoriali del Veneto", di cui alla Deliberazione n. 42/2021/GEST, si è pronunciata in merito all'art. 1, co. 5 del D. Lgs. n. 175/2016, richiamando letteralmente quando affermato dalle Sezioni Riunite in sede di controllo nel documento "Il processo di razionalizzazione delle partecipazioni societarie detenute dai Ministeri e dagli altri Enti Pubblici soggetti al controllo delle Sezioni Riunite della Corte dei Conti", più sopra citato, e condividendo quindi «l'orientamento secondo cui debbano essere considerate rilevanti anche le società detenute (indirettamente) per il tramite di una società quotata a controllo pubblico. Come è stato già osservato, infatti, l'art. 2, comma 1, lett. g), del d.lgs. n. 175 del 2016 precisa che, ai fini del testo unico, sono considerate "partecipazioni indirette" (solo) quelle detenute da una PA "per il tramite di società o altri organismi soggetti a controllo" della stessa PA» (pp. 15-16).

Da ultimo, la Sezione Regionale di controllo della Valle d'Aosta, nella propria "Relazione sul controllo dei Piani di revisione ordinaria delle partecipazioni societarie detenute dagli Enti Locali valdostani al 31.12.2020", di cui alla Deliberazione n. 23 del 31/08/2022, ha ribadito il medesimo orientamento, affermando che «La ricognizione delle partecipazioni detenute riguarda anche quelle indirette, di minima entità ed anche le partecipazioni in società "quotate"; infatti, la legge utilizza il termine "tutte" [art. 24, co. 1 del TUSP, espressamente richiamato nell'incipit dell'art. 20, co. 1], sicché la ricognizione è sempre necessaria, anche per attestarne l'assenza. La centralità del processo di razionalizzazione comporta, pertanto, l'esigenza di una costante riflessione da parte degli enti soci in ordine alle decisioni da adottare con riguardo al "portafoglio" delle partecipazioni» (p. 11).

Quanto sopra esposto comporta l'obbligo di ricognizione annuale anche delle società detenute indirettamente per il tramite di una società quotata a controllo pubblico (cioè di tutto il gruppo AGSM-AIM SpA, mentre non rileva la detenzione indiretta tramite una società meramente partecipata, come, ade esempio, nel caso delle partecipazioni detenute da Veronafiere SpA. L'art. 2, co. 1 lett. g) del TUSP precisa, infatti, che, ai fini del Testo Unico, sono considerate «partecipazione indirette» quelle detenute da una P.A. per il tramite di società o altri organismi soggetti a controllo.

A norma del medesimo art. 2, ai fini dell'applicazione della normativa in oggetto, si intendono per:
- «società a partecipazione pubblica» le società a controllo pubblico, nonché le altre società partecipate direttamente da Amministrazioni Pubbliche o da società a controllo pubblico (lett. n);
- «società a controllo pubblico», le società in cui una o più Amministrazioni Pubbliche esercitano poteri di controllo ai sensi della lettera b (lett. m);
- «controllo» (lett. b), la situazione descritta nell'art. 2359 del Codice Civile. Il controllo può sussistere anche quando in applicazione di norme di legge o statutarie o di patti parasociali, per le decisioni finanziarie e gestionali strategiche relative all'attività sociale è richiesto il consenso unanime di tutte le parti che condividono il controllo.

Si rammenta poi che, ai sensi dell'art. 3 del TUSP, la partecipazione pubblica è ammessa esclusivamente in società, anche consortili, costituite in forma di società per azioni o di società a responsabilità limitata, anche in forma cooperativa, e che, ex art. 4, co. 1, le P. A. non possono costituire, direttamente o indirettamente, società aventi per oggetto attività di produzione di beni e servizi non strettamente necessarie per il perseguimento delle proprie finalità istituzionali, né acquisire o mantenere partecipazioni, anche di minoranza, in tali società.

Nelle società a responsabilità limitata a controllo pubblico l'Atto Costitutivo o lo Statuto prevede in ogni caso la nomina dell'organo di controllo o di un revisore. Nelle società per azioni a controllo pubblico la revisione legale dei conti non può essere affidata al Collegio Sindacale (art. 3, co. 2).

Secondo il disposto dell'art. 20, co. 2, i piani di razionalizzazione annuali di cui sopra, corredati di un'apposita relazione tecnica, con specifica indicazione di modalità e tempi di attuazione, sono adottati ove le P. A. rilevino:
- partecipazioni societarie che non rientrino in alcuna delle categorie di cui all'art. 4, secondo cui:
    - preliminarmente, come già richiamato, non sono ammesse partecipazioni pubbliche in società aventi per oggetto attività di produzione di beni e servizi non strettamente necessarie per il perseguimento delle finalità istituzionali della P.A. (comma 1), ed entro tali limiti, sono consentite esclusivamente per lo svolgimento delle seguenti attività:
        - produzione di un servizio di interesse generale, ivi inclusa la realizzazione e la gestione delle reti e degli impianti funzionali ai servizi medesimi;
        - progettazione e realizzazione di un'opera pubblica sulla base di un accordo di programma fra Amministrazioni Pubbliche, ai sensi dell'art. 193 del D. Lgs. n. 50/2016;
        - realizzazione e gestione di un'opera pubblica ovvero organizzazione e gestione di un servizio d'interesse generale attraverso un contratto di partenariato di cui all'art. 180 del D. Lgs. n. 50/2016, con un imprenditore selezionato con le modalità di cui all'art. 17, co. 1-2;
        - autoproduzione di beni o servizi strumentali all'ente o agli enti pubblici partecipanti o allo svolgimento delle loro funzioni, nel rispetto delle condizioni stabilite dalle direttive europee in materia di contratti pubblici e della relativa disciplina nazionale di recepimento;
        - servizi di committenza, ivi incluse le attività di committenza ausiliarie, apprestati a supporto di enti senza scopo di lucro e di amministrazioni aggiudicatrici di cui all'art. 3, co. 1 lett. a) del D. Lgs. n. 50/2016;
    - il medesimo art. 4, al comma 3, al solo fine di ottimizzare e valorizzare l'utilizzo di beni immobili facenti parte del patrimonio pubblico, autorizza le Amministrazioni, anche in deroga al comma 1, ad acquisire partecipazioni in società aventi per oggetto sociale esclusivo la valorizzazione del patrimonio delle amministrazioni stesse tramite il conferimento di beni immobili, allo scopo di realizzare un investimento secondo criteri propri di un qualsiasi operatore di mercato;
    - lo stesso art. 4, al comma 7 fa inoltre salve le partecipazioni nelle società aventi per oggetto sociale prevalente la gestione di spazi fieristici e l'organizzazione di eventi fieristici, la realizzazione e la gestione di impianti di trasporto a fune per la mobilità turistico-sportiva eserciti in aree montane, nonché la produzione di energia da fonti rinnovabili;
- società che risultino prive di dipendenti o abbiano un numero di amministratori superiore a quello dei dipendenti;
- partecipazioni in società che svolgono attività analoghe o similari a quelle svolte da altre società partecipate o da enti pubblici strumentali;
- partecipazioni in società che, nel triennio precedente, abbiano conseguito un fatturato medio non superiore a un milione di Euro; ai sensi dell'art. 26, co. 12-quinquies del D. Lgs. n. 175/2016, il primo triennio rilevante ai fini dell'applicazione del criterio è il 2017-2019;
- partecipazioni in società diverse da quelle costituite per la gestione di un servizio d'interesse generale che abbiano prodotto un risultato negativo per quattro dei cinque esercizi precedenti; ai sensi dell'art. 26, co. 12-quater del medesimo decreto n. 175/2016, per le società di cui all'art. 4, co. 7, tra cui quelle che svolgono attività di gestione di spazi fieristici e organizzazione di eventi fieristici, nonché produzione di energia da fonti rinnovabili, il primo quinquiennio rilevante ai fini dell'applicazione del criterio è il 2017-2021;
- necessità di contenimento dei costi di funzionamento;
- necessità di aggregazione di società aventi ad oggetto le attività consentite all'art. 4.

I provvedimenti di cui ai commi 1 e 2 dell'art. 20 sono adottati entro il 31 dicembre di ogni anno e sono trasmessi con le modalità di cui all'art. 17 del D. L. n. 90/2014, convertito con modificazioni dalla L. n. 114/2014, e resi disponibili alla Direzione VIII del Dipartimento del Tesoro, istituita con D. M. del 16/05/2017 nell'ambito del Ministero dell'Economia e delle Finanze quale struttura di indirizzo, monitoraggio e controllo sull'attuazione del TUSP, e alla Sezione Regionale di Controllo della Corte dei Conti competente ai sensi dell'articolo 5, co. 4 (comma 3 dell'art. 20).

In caso di adozione del Piano di razionalizzazione, entro il 31 dicembre dell'anno successivo le Pubbliche Amministrazioni approvano una relazione sull'attuazione del Piano che evidenzi i risultati conseguiti e la trasmettono alla Direzione VIII del Dipartimento del Tesoro e alla Sezione Regionale di Controllo della Corte dei Conti (comma 4).

I Piani di riassetto possono prevedere anche la dismissione o l'assegnazione in virtù di operazioni straordinarie delle partecipazioni societarie acquistate anche per espressa previsione normativa. I relativi atti di scioglimento delle società o di alienazione delle partecipazioni sociali sono disciplinati, salvo quanto diversamente disposto nel TUSP stesso, dalle disposizioni del Codice Civile e sono compiuti anche in deroga alla previsione normativa originaria riguardante la costituzione della società o l'acquisto della partecipazione (comma 5).

La mancata adozione da parte degli Enti Locali del Piano di razionalizzazione annuale comporta, ai sensi del comma 7 dell'art. 20, la sanzione amministrativa del pagamento di una somma da un minimo di Euro 5.000 a un massimo di Euro 500.000, salvo il danno eventualmente rilevato in sede di giudizio amministrativo contabile, comminata dalla competente Sezione Giurisdizionale Regionale della Corte dei Conti. Si applicano i commi 5, 6, 7, 8 e 9 dell'articolo 24, che dispongono:
- In caso di mancata adozione dell'atto ricognitivo ovvero di mancata alienazione entro i termini previsti dal comma 4 [un anno dalla conclusione della ricognizione], il socio pubblico non può esercitare i diritti sociali nei confronti della società e, salvo in ogni caso il potere di alienare la partecipazione, la medesima è liquidata in denaro in base ai criteri stabiliti all'articolo 2437-ter, secondo comma, e seguendo il procedimento di cui all'articolo 2437-quater del codice civile (in vigore dal 1° ottobre 2017).
- Nei casi di cui al sesto e al settimo comma dell'articolo 2437-quater del codice civile ovvero in caso di estinzione della partecipazione in una società unipersonale, la società è posta in liquidazione.
- Gli obblighi di alienazione di cui al comma 1 valgono anche nel caso di partecipazioni societarie acquistate in conformità ad espresse previsioni normative, statali o regionali.
- Per l'attuazione dei provvedimenti di cui al comma 1, si applica l'articolo 1, commi 613 e 614, della legge n. 190 del 2014.
- All'esclusivo fine di favorire i processi di cui al presente articolo, in occasione della prima gara successiva alla cessazione dell'affidamento in favore della società a controllo pubblico interessata da tali processi, il rapporto di lavoro del personale già impiegato nell'appalto o nella concessione continua con il subentrante nell'appalto o nella concessione ai sensi dell'articolo 2112 del codice civile».

Si segnala, al riguardo, che la disposizione introdotta, a decorrere dal 1° gennaio 2019, dall'art. 1, co. 723 della L. 30 dicembre 2018, n. 145 con l'art. 5-bis («A tutela del patrimonio pubblico e del valore delle quote societarie pubbliche, fino al 31 dicembre 2021 le disposizioni dei commi 4 e 5 non si applicano nel caso in cui le società partecipate abbiano prodotto un risultato medio in utile nel triennio precedente alla ricognizione. L'amministrazione pubblica che detiene le partecipazioni è conseguentemente autorizzata a non procedere all'alienazione») è stata prorogata dall'art. 16, co. 3-bis del D. L. 25 maggio 2021, n. 73, convertito con modificazioni dalla L. 23 luglio 2021, n. 106, anche per l'anno 2022 nel caso in cui le società partecipate abbiano prodotto un risultato medio in utile nel triennio 2017-2019.

Occorre inoltre ricordare che, ai sensi del combinato disposto degli artt. 8, 7, co. 1-2 e 5, co. 1 del D. Lgs. n. 175/2016, le operazioni, anche mediante sottoscrizione di un aumento di capitale o partecipazione a operazioni straordinarie, che comportino l'acquisto da parte di un'Amministrazione Pubblica di partecipazioni anche indirette (art. 5, co 1) in società già esistenti sono deliberate, in caso di partecipazioni comunali, dal Consiglio Comunale, con proprio provvedimento analiticamente motivato con riferimento alla necessità dell'acquisto per il perseguimento delle finalità istituzionali di cui all'art. 4, evidenziando, altresì, le ragioni e le finalità che giustificano tale scelta, anche sul piano della convenienza economica e della sostenibilità finanziaria, nonché di gestione diretta o esternalizzata del servizio affidato. La motivazione deve anche dare conto della compatibilità della scelta con i principi di efficienza, di efficacia e di economicità dell'azione amministrativa.

L'eventuale mancanza o invalidità dell'atto deliberativo avente ad oggetto l'acquisto della partecipazione rende inefficace il contratto di acquisto della partecipazione medesima.

Le disposizioni di cui sopra si applicano anche all'acquisto da parte di Pubbliche Amministrazioni di partecipazioni in società quotate unicamente nei casi in cui l'operazione comporti l'acquisto della qualità di socio.

In tema di costituzione o acquisto di società partecipate, occorre infine menzionare la recente modifica del comma 3 dell'art. 5 del TUSP, introdotta dall'art. 11, co. 1 lett. a), nn. 1) e 2) della L. 05/082022, n. 118, che ha significativamente rafforzato il ruolo di controllo esercitato in materia dalla Corte dei Conti: è stato previsto, infatti, che, a seguito della trasmissione dell'atto deliberativo, la Magistratura Contabile sia chiamata a deliberare entro 60 giorni in ordine alla conformità dello stesso, con particolare riguardo alla sostenibilità finanziaria e alla compatibilità della scelta con i princìpi di efficienza, efficacia ed economicità dell'azione amministrativa. Qualora la Corte non si pronunci entro tale termine, l'Amministrazione può comunque procedere alla costituzione della società o all'acquisto della partecipazione. Nel caso in cui, invece, la Corte dei Conti adotti la pronuncia, la Segreteria della Sezione competente trasmette il parere, entro 5 giorni dal deposito, alla P.A. interessata, che è tenuta a pubblicarlo, a sua volta entro 5 giorni, nel proprio sito internet istituzionale.

Tale parere, tuttavia, è obbligatorio e non vincolante: esplicitamente la disposizione stabilisce che, in caso di parere in tutto o in parte negativo, ove la P.A. interessata ritenga di procedere ugualmente, è tenuta a motivare analiticamente le ragioni che giustifichino lo scostamento dal parere, dandone pubblicità nel proprio sito internet istituzionale.

# RELAZIONE SULLO STATO DI ATTUAZIONE DELLE AZIONI PREVISTE NEL PIANO DI RAZIONALIZZAZIONE 2021
In ottemperanza all'art. 20 del TUSP, il Consiglio Comunale ha approvato la deliberazione n. 77 del 23 dicembre 2021, recante la Ricognizione periodica delle partecipazioni societarie del Comune di Verona e Piano di razionalizzazione 2021, relativo alle partecipazioni detenute alla data del 31 dicembre 2020.

Nel Piano sono state accertate alcune difformità dai criteri previsti dal TUSP (co. 2 dell'art. 20) per n. 6 partecipazioni societarie, di cui 3 dirette e 3 indirette, per le quali sono stati quindi disposti gli indirizzi necessari alla loro razionalizzazione.

Il medesimo art. 20, al comma 4 prescrive che, entro il 31 dicembre dell'anno successivo, le Pubbliche Amministrazioni debbano approvare una relazione sulle misure adottate nel Piano dell'anno precedente, che evidenzi i risultati conseguiti.

In linea con lo schema fornito dagli Indirizzi per gli adempimenti relativi alla Revisione e al Censimento delle partecipazioni pubbliche, che la Struttura di monitoraggio del MEF, ex art. 15 del TUSP (Direzione VIII), d'intesa con la Corte dei Conti, ha pubblicato il 20/11/2019 sul sito dello stesso Ministero, nonchè con le Istruzioni elaborate dai medesimi soggetti per la compilazione dei campi dell'applicativo "Partecipazioni" del Portale Tesoro, aggiornate al 03/03/2021, il presente paragrafo costituisce la prescritta Relazione e si compone delle sei schede di seguito riportate (trattandosi di un numero esiguo di report, si è ritenuto per completezza d'informazione di compilare le schede anche per le società indirette, anche se non richiesto dal MEF).

I modelli delle diverse schede di rilevazione sono stati aggiornati e ripubblicati in data 08/11/2022: sono previste schede di rendiconto differenti a seconda che la partecipazione sia o non sia ancora detenuta alla data di adozione del presente provvedimento (non alla data del 31/12/2021).

Si precisa al riguardo che, per maggior chiarezza e uniformità con le schede utilizzate nella Relazione al Piano 2020, si è ritenuto utile riportare nelle nuove, in aggiunta, la natura della partecipazione detenuta dal Comune e la relativa quota, nonchè le condizioni disattese rispetto al disposto dell'art. 20, co. 2 citato.

## Polo Fieristico Veronese S.p.A.
### Stato di attuazione della procedura
Interventi di razionalizzazione della società in corso

### Interventi di razionalizzazione previsti
Stabilizzazione di un fatturato superiore alla soglia minima prescritta, sia mediante un ampliamento della gestione dei parcheggi a servizio dell'attività fieristica, sia con un eventuale impiego di personale dipendente per la gestione delle ulteriori attività conferite.

### Interventi di razionalizzazione realizzati
In data 21/03/2022 (Rep. n. 42412 e Racc. n. 32052 del Notaio De Micheli di Verona), ai sensi dell'art. 19, co. 1 della L. R. Veneto n. 11/2004, la Società ha stipulato con il Comune di Verona una Convenzione – Piano Attuativo Urbanistico (PUA), la quale prevede all'art. 2 che: «La Ditta si obbliga per sé, successori ed aventi causa a qualsiasi titolo, tutti in via solidale fra loro, a dare esecuzione al PUA adottato dalla Giunta Comunale con deliberazione n. 155 del 18/04/2007, approvato dal Consiglio Comunale con deliberazione n. 9 del 29/01/2009 e oggetto di successive delibere del Consiglio Comunale n. 59/2018 e della Giunta Comunale n. 179/2019, nel pieno rispetto delle utilizzazioni edilizie e delle destinazioni delle aree in esso indicate, nonché delle norme di legge vigenti, e si impegna ad attuarlo in modo unitario e coordinato in ogni sua parte, secondo quanto previsto dalla seguente convenzione».

Il PUA prevede la realizzazione di un comparto edificatorio a destinazione mista alberghiera, direzionale e commerciale (con superfici di vendita inferiori a mq. 1.000), di allargamenti stradali, degli standard da vincolare ad uso pubblico, a parcheggio interrato e verde/piazza.

Si ricorda, al riguardo, che la Società aveva acquistato e contestualmente locato l'area denominata 'ex Macello' dall'allora Ente Autonomo per le Fiere di Verona al prezzo di Euro 10.060.000 oltre IVA, valore stabilito da perizia asseverata, che chiaramente teneva conto (art. 7 dell'atto del Notaio De Micheli Rep. n. 10216 e Racc. n. 7444 in data 12/12/2013) della destinazione urbanistica approvata con D.C.C. n. 09 del 20/01/2009 e prevista nel certificato rilasciato dal Comune in data 28/11/2013 allegato all'atto di compravendita. Risulta confermato dai competenti Uffici della Direzione Amministrativo Gestione del Territorio, con nota P.G. n. 387387 del 26/10/2022, che allo stato attuale non sono pervenute da parte di Polo Fieristico Veronese S.p.A. istanze di variante al Piano di cui sopra e che «la convenzione PUA ha validità ventennale dalla data di sottoscrizione e gli step sono realizzazione delle opere di urbanizzazione collegate e loro collaudo. In data odierna non è stato depositata istanza di inizio lavori».

Peraltro, la Società ha sempre sostenuto di voler realizzare in tale area solo un nuovo parcheggio, parzialmente interrato, al servizio della Fiera, per compensare la riduzione degli stalli prevista con l'operazione di vendita di parte dell'area antistante alla Fiera stessa (identificata come parcheggio "ex Mercato Ortofrutticolo"), in Viale del Lavoro.

Con nota P.G. n. 390726 del 28/10/2022, la Direzione Partecipate ha chiesto alla Società di voler aggiornare con urgenza sulle iniziative adottate o che si intendono adottare in merito all'area 'ex Macello' e, più in generale, sull'adeguamento di Polo Fieristico Veronese S.p.A. alle condizioni dell'art. 20, co. 2 del TUSP, che se disattese impediscono il mantenimento, da parte del Socio pubblico, della partecipazione societaria (lett. b - società priva di dipendenti; lett. d - fatturato dell'ultimo triennio non sup. a un milione di Euro).

Polo F.V. S.p.A., con nota ns. P.G. n. 422861 del 22/11/2022, ha dichiarato di aver intrapreso «le attività interne propedeutiche alla realizzazione dei progetti ed all'analisi economica delle risorse necessarie, anche in relazione all'inquadramento urbanistico di tutto il comparto».

La Società ha confermato di avere allo studio la progettazione di un comparto edificatorio a destinazione mista alberghiera, direzionale e commerciale (con superfici di vendita inferiori a mq. 1.000), con conseguenti allargamenti stradali, standard da vincolare ad uso pubblico, parcheggi interrati e verde/piazza, e di avere già intrapreso la realizzazione di uno o più impianti fotovoltaici nelle aree adibite a parcheggio, in particolar modo il P3 situato su Viale del Lavoro, che rappresenta per dimensioni ed utilizzo un'area ad alto valore aggiunto, anche in prospettiva di un uso pubblico per tutto l'anno e non solo a servizio degli eventi fieristici.

Polo F.V. S.p.A. ha altresì precisato che una revisione della propria attività e una razionalizzazione di medio periodo della stessa potrà essere costruita secondo modelli di business e di organizzazione aziendale necessariamente all'interno delle logiche del Gruppo della controllante Veronafiere S.p.A. e che, pertanto, per ora l'ammontare di fatturato richiesto (un milione di Euro) non sarà raggiunto, né sono previsti allo stato attuale inserimenti di lavoratori dipendenti.

## Aerogest S.r.l. in liquidazione
### Dettagli causa di cessazione della società
Trattasi di holding che gestiva le partecipazioni dei Soci pubblici Camera di Commercio di Verona (39,050%), Provincia Autonoma di Trento (30,266%), Provincia di Verona (20,706%) e Comune di Verona (9,978%) nella Società Aeroporto Valerio Catullo di Verona Villafranca S.p.A., al fine di orientarne gli obiettivi e le strategie in rapporto all'interesse del territorio di riferimento dei Soci.

A seguito dell'entrata in vigore del D. Lgs. 19/08/2016, n. 175 "Testo Unico in materia di Società a Partecipazione Pubblica" (TUSP), il Consiglio Comunale approvava con deliberazione n. 53 del 27/09/2017, ai sensi e per gli effetti dell'art. 24 del medesimo Decreto, la "Revisione straordinaria delle partecipazioni societarie" detenute direttamente o indirettamente dal Comune alla data del 23/09/2016, e autorizzava «lo scioglimento e messa in liquidazione della società Aerogest S.r.l., definendo in accordo con gli altri soci pubblici le modalità per la successiva gestione della procedura, tenuto conto che l'unico "asset patrimoniale" che sarà oggetto di liquidazione è costituito dalle azioni della società Aeroporto Valerio Catullo di Verona-Villafranca S.p.A.». Tale scelta veniva motivata sostenendo che, nonostante la piena validità delle ragioni poste a base della decisione dei Soci pubblici dell'Aeroporto V. Catullo S.p.A. di costituire la holding Aerogest S.r.l., e nonostante la vigenza di un patto di sindacato tra Aerogest S.r.l. e SAVE S.p.A. (società quotata in borsa, seconda azionista dell'Aeroporto) per una condivisa visione prospettica del piano industriale da realizzare sugli scali di Verona e Brescia, le stringenti previsioni dell'art. 20, co. 2 lettere b) e d) del TUSP imponevano di procedere allo scioglimento e alla messa in liquidazione della Società.

Con le successive deliberazioni consiliari annuali di razionalizzazione delle partecipazioni n. 63 del 20/12/2018, n. 58 del 17/12/2019, n. 46 del 17/12/2020 e n. 77 del 23/12/2021 è stato ribadito l'indirizzo di scioglimento e messa in liquidazione di Aerogest S.r.l. ex art. 20, co. 2 lettere a), b), d) ed e) del TUSP, prendendo tuttavia atto che, secondo lo Statuto societario, l'Assemblea dei Soci delibera con la maggioranza del 75%, per cui la messa in liquidazione di Aerogest S.r.l. non poteva essere disposta per l'assenza del voto favorevole da parte della Provincia Autonoma di Trento (30,26%), che si era espressa per il mantenimento della partecipazione. Ciò fino all'Assemblea Straordinaria del 15/04/2021, che ha finalmente deliberato lo scioglimento anticipato della Società.

### Ulteriori informazioni
La Società è stata posta in liquidazione dall'Assemblea del 15/04/2021 (iscrizione al R.I. dal 23/04/2021).

In data 03/06/2021 sono state retrocesse pro quota agli Enti già Soci di Aerogest S.r.l. in liquidazione le azioni della Società Aeroporto Valerio Catullo di Verona Villafranca S.p.A., fatta eccezione per 7.250 azioni necessarie al pagamento delle passività sociali a seguito di cessione nelle forme prescritte dalla legge. Successivamente, l'Assemblea di Aerogest S.r.l. in liquidazione del 21/10/2021 ha valutato l'opportunità di cedere ai Soci stessi le predette 7.250 azioni residue, in alternativa all'espletamento di una gara con offerte al rialzo. Il Consiglio Comunale, con propria deliberazione n. 73 del 02/12/2021, ne ha quindi autorizzato l'acquisto pro quota (n. 723 per il Comune di Verona). In esito a tali operazioni, il Comune è diventato Socio diretto della Società aeroportuale veronese con la quota del 4,679%.Con nota ns. P.G. n. 160497 del 03/05/2022 è stato trasmesso il bilancio finale di liquidazione di Aerogest S.r.l. al 31/01/2022, data di conclusione della procedura.

La cancellazione dal R.I. è stata effettuata in data 11/08/2022.

## A4 Holding S.p.A.
### Motivazioni del mancato avvio della procedura
Le condizioni economiche generali conseguenti alla pandemia da Covid-19 hanno suggerito di attendere l'evoluzione della situazione e di non procedere nell'immediato all'esperimento di una nuova gara per la vendita del pacchetto azionario di proprietà del Comune.

## AGSM Holding Albania (AHA) Sh.A.
### Stato di avanzamento della procedura
In data 31/08/2021 la sede legale della Società è stata spostata, con delibera dei Soci, dallo Studio del precedente Amministratore Unico all'indirizzo dello Studio del Consulente Fiscale in Albania, per ragioni di opportunità amministrativa.

Il 20/04/2022 si sono completate le operazioni di dismissione dei cespiti in carico alla Società, rimanendo a tale data solo la partecipazione del 49% in Eco Tirana Sh.A., la Società a partecipazione pubblica (Comune di Tirana) che gestisce l'attività di raccolta dei rifiuti di una parte della capitale albanese.

È stato regolarmente approvato il bilancio della Società relativamente all'esercizio chiuso al 31 dicembre 2021.

Allo stato attuale la liquidazione è ancora in corso, in attesa della cessione della partecipazione in Eco Tirana Sh.A..

## Parcheggio Ponte Aleardi Sr.l.
### Data di effetto della fusione
Con effetti contabili e fiscali decorrenti dal 01/01 dell'anno di efficacia giuridica della fusione e con effetti civilistici dalla data dell'ultima delle iscrizioni dell'atto di fusione presso il Registro Imprese.

## Eco Tirana Sh.A.
### Motivazioni del mancato avvio della procedura
In esito al mancato accordo con la potenziale acquirente spagnola Urbaser S.A., la Capogruppo AGSM AIM S.p.A. ha comunicato l'intendimento di mantenere tale Società.

### Ulteriori informazioni
Il Liquidatore di AGSM Holding Albania Sh.A., Società che detiene tuttora il 49% delle azioni di Eco Tirana Sh.A., ha esaminato con la Capogruppo l'iter necessario al trasferimento della predetta partecipazione a favore della medesima AGSM AIM S.p.A., condizionato al rispetto di stringenti regole statutarie di AGSM Holding Albania Sh.A.. Allo stato attuale non sono ancora stati assunti provvedimenti in merito.

# SOCIETÀ ESCLUSE DALLA RICOGNIZIONE 2022
Sono state escluse dal perimetro della ricognizione relativa alle partecipazioni detenute dal Comune di Verona alla data del 31/12/2021 le seguenti Società:
- AGEC Onoranze Funebri S.p.A., controllata indiretta (2° livello) tramite l'Azienda Speciale AGEC (che ne detiene il 96,34%), in quanto le Linee Guida del MEF, condivise con la Corte dei Conti e la Struttura di indirizzo, monitoraggio e controllo presso il Dipartimento del Tesoro (Direzione VIII) relative alla redazione del provvedimento di razionalizzazione periodica delle partecipazioni, da adottare ai sensi dell'art. 20 del TUSP, hanno precisato che, ai fini della definizione del perimetro oggettivo della razionalizzazione, «la nozione di organismo "tramite" non comprende gli enti che rientrano nell'ambito soggettivo di applicazione del TUSP ai sensi del menzionato articolo 2, co. 1, lett. a), come [...] le aziende speciali di cui all'art. 114 del TUEL, che dovranno procedere ad adottare un autonomo provvedimento di razionalizzazione periodica delle partecipazioni pubbliche detenute» (pag. 5);
- le società partecipate dal Consorzio ZAI: Zailog S.c. a r.l., Quadrante Servizi S.r.l., Quadrante Europa Terminal Gate S.p.A., digITAlog S.p.A. (ex U.I.R.Net S.p.A.), Interporto di Rovigo S.p.A., Mercitalia Intermodal S.p.A., in quanto le Linee Guida del MEF, condivise con la Corte dei Conti e la Struttura di indirizzo, monitoraggio e controllo presso il Dipartimento del Tesoro (Direzione VIII) relative alla redazione del provvedimento di razionalizzazione periodica delle partecipazioni, da adottare ai sensi dell'art. 20 del TUSP, hanno precisato che, tra le Amministrazioni di cui all'art. 1, co. 2 del D. Lgs. n. 165/2001, i consorzi che non rivestono forma societaria (in questo caso la controllante Consorzio ZAI), rientrano nel perimetro soggettivo del TUSP, e pertanto sono tenuti ad adottare i piani di razionalizzazione periodica delle partecipazioni da essi detenute. Le partecipazioni delle Amministrazioni in detti consorzi non sono pertanto oggetto di razionalizzazione. Si precisa altresì che il Consorzio ZAI è partecipato al 33,33% dal Comune di Verona e che il Comune stesso non esercita alcun tipo di controllo.
- Consorzio Gestione Partecipazioni Osimo (GPO) (partecipato indiretto di 2° e 3° livello, tramite AGSM AIM S.p.A. per il 33,46% (quota Comune ricalcolata 20,48%) e tramite AMIA Verona S.p.A. per il 4,19% (quota Comune ricalcolata 2,56%, per un tot. di 23,04%), e Consorzio Infomercati in liquidazione (partecipato di 2° livello tramite Veronamercato, che ne detiene il 5,61%), in quanto le disposizioni del TUSP non si applicano ai consorzi privati, ma solo alle società consortili;
- Immobiliare Magazzini S.r.l. (partecipata al 100% dall'Ente Autonomo Magazzini Generali in liquidazione) in quanto le Linee Guida del MEF, condivise con la Corte dei Conti e la Struttura di indirizzo, monitoraggio e controllo presso il Dipartimento del Tesoro (Direzione VIII) relative alla redazione del provvedimento di razionalizzazione periodica delle partecipazioni, da adottare ai sensi dell'art. 20 del TUSP, hanno precisato che le Amministrazioni di cui all'art. 1, co. 2 del D. Lgs. n. 165/2001 che non rivestono forma societaria (in questo caso la controllante Ente Autonomo Magazzini Generali in liquidazione) rientrano nel perimetro soggettivo del TUSP, e pertanto sono tenute ad adottare i piani di razionalizzazione periodica delle partecipazioni da esse detenute. Peraltro, l'Ente Autonomo Magazzini Generali in liquidazione non è soggetto a controllo ai sensi dell'art. 2 lett. b) e d) del D.Lgs. n. 175/2016. Si precisa, inoltre, che il Consiglio Comunale, con deliberazione n. 59 del 21/10/2021, ha confermato la volontà, già precedentemente espressa, di procedere alla vendita sul mercato della Società Immobiliare Magazzini S.r.l. mediante procedura ad evidenza pubblica. Tale procedura si è conclusa con l'aggiudicazione a Cordifin S.p.A. per € 26.500.000 e la cessione delle quote con atto del Notaio Andrea Fantin del 19/09/2022. Entro l'anno 2023 si procederà alla chiusura della liquidazione di Ente Autonomo Magazzini Generali, con distribuzione del ricavato e delle disponibilità finanziarie al netto delle imposte.
- Arena di Verona S.r.l. (partecipata al 100% da Fondazione Arena di Verona), in quanto la Fondazione è partecipata dal Comune per il 33,33%: ai sensi dell'art. 2, co. 1 lett. g) del TUSP sono soggette a razionalizzazione solo le partecipazioni detenute da una P.A. per il tramite di società o altri organismi soggetti a controllo da parte della medesima P.A..

# Ricognizione delle partecipazioni detenute con indicazione dell'esito
La presente sezione contiene, conformemente alle Linee Guida del MEF, un quadro delle partecipazioni detenute e delle azioni programmate, anticipando sinteticamente il contenuto delle singole schede relative alle medesime partecipazioni.

Con riferimento al perimetro di tale mappatura, si evidenzia che, da quanto riportato nella deliberazione consiliare di approvazione del Piano di razionalizzazione del Comune di Vicenza per l'anno 2021 (D.C.C. n. 89 del 15/12/2021), la ex Società AIM Vicenza S.p.A. aveva comunicato al Comune di Vicenza in data 30/11/2016, prot. n. 155081/2016, di aver adottato, ai sensi e nei termini di cui all'art. 26, co. 5 del D. Lgs. 175/2016, atti volti all'emissione di strumenti finanziari, diversi dalle azioni, quotati in mercati regolamentati: si tratta, nello specifico, di un prestito obbligazionario unsecured dell'importo di 50 milioni di Euro (Bond) mediante quotazione presso il mercato regolamentato della Borsa di Dublino (ISE – Irish Stock Exchange). Successivamente, la stessa Società aveva informato il Comune di Vicenza di aver provveduto anche alla comunicazione alla Corte dei Conti ai fini dell'informativa prevista dal medesimo art. 26, co. 5. La quotazione risultava intervenuta entro il 23/09/2017 (un anno dalla data di entrata in vigore del TUSP, termine sempre previsto dall'art. 26) e pertanto l'ex Gruppo AIM Vicenza rientrava tra le società quotate per le quali non si applica il D. Lgs. n. 175/2016, se non espressamente previsto dalle singole disposizioni (art. 1, co. 5 del TUSP: «Le disposizioni del presente decreto si applicano, solo se espressamente previsto, alle società quotate, come definite dall'articolo 2, comma 1, lettera p) [«le società a partecipazione pubblica che emettono azioni quotate in mercati regolamentati; le società che hanno emesso, alla data del 31 dicembre 2015, strumenti finanziari, diversi dalle azioni, quotati in mercati regolamentati»], nonché alle società da esse controllate»).

Successivamente, in vista dell'operazione di fusione per incorporazione di AIM Vicenza S.p.A. in AGSM Verona S.p.A., quest'ultima aveva richiesto un parere al Prof. Gregorio Gitti circa il perdurare, in costanza e a seguito della prospettata fusione, dell'esenzione dall'applicazione del TUSP in virtù della pregressa emissione del Bond da parte dell'incorporanda AIM Vicenza S.p.A..

Il consulente aveva confermato (doc. ns. P.G. n. 291774 del 02/10/2020) la prosecuzione della titolarità dei rapporti giuridici già facenti capo alla Società incorporata a favore della combined entity risultante dall'incorporazione (AGSM AIM S.p.A.), sostenendo quindi la sussistenza dell'"esimente", ma precisando altresì che la stessa verrebbe comunque meno nel caso in cui il Bond dovesse essere chiuso per anticipato rimborso o per maturazione della naturale scadenza.

Tuttavia, come ampiamente esposto nella parte normativa del presente atto, negli ultimi anni la Corte dei Conti ha chiarito in più occasioni che la ricognizione ex art. 20 del TUSP deve riguardare tutte le società partecipate direttamente da Amministrazioni Pubbliche o da società a controllo pubblico, in quanto l'esimente dell'art. 1, co. 5 del TUSP si riferisce alle sole norme che hanno come dirette destinatarie le medesime società (come, per esempio, le disposizioni degli artt. 11 e 19, in materia di Amministratori e dipendenti), non invece a quelle che hanno come destinatarie le Amministrazioni Socie, quali le disposizioni che impongono l'approvazione dei Piani di revisione.

Opinando diversamente il Legislatore avrebbe legittimato, in ragione della quotazione in mercati regolamentati, la detenzione di società non inerenti alla missione istituzionale delle Amministrazioni Socie (art. 4 del TUSP) o acquisite/costituite senza previo provvedimento di autorizzazione dell'organo competente debitamente motivato (artt. 5 e 7 del TUSP).

Seguendo tale linea interpretativa, il Comune di Verona ha scelto di mappare nel presente Allegato tecnico anche tutte le società detenute al 31/12/2021 del nuovo Gruppo AGSM AIM S.p.A., con le sole eccezioni delle partecipate indirette Banca Popolare Etica Soc. Coop. per Azioni e Ascopiave S.p.A., detenute tramite AGSM AIM S.p.A., in ragione dell'irrilevanza delle rispettive quote, pari allo 0,0392% per Banca Etica (quota ricalcolata del Comune 0,024%) e allo 0,0008% per Ascopiave S.p.A. (quota ricalcolata per il Comune 0,0005%).

Con riguardo al nuovo Gruppo AGSM AIM S.p.A., costituitosi a seguito dell'operazione di fusione per incorporazione di AIM Vicenza S.p.A. in AGSM Verona S.p.A., divenuta efficace a far data dal 01/01/2021, si precisa che il numero delle società al 31/12/2021 risulta aumentato di 22 unità (ex Gruppo AIM Vicenza S.p.A.), come evidenziato nell'organigramma sopra riportato.

La Capogruppo, tuttavia, già nel corso del 2021 ha definito e avviato un piano di riassetto societario, che ha trovato attuazione in parte già a far data dal 01/01/2022 e che ha portato a una riduzione numerica (- 10 unità) delle società del nuovo Gruppo tramite operazioni di scissione, fusione per incorporazione e trasferimenti di rami d'azienda. In particolare, dal 01/01/2022 AGSM AIM S.p.A.si è trasformata in holding impegnata in prevalenza in attività gestionali (holding operativa). Nell'ambito della riorganizzazione societaria intrapresa, la Capogruppo ha costituito sei Business Units:
- BU Generazione, operante nella produzione di energia elettrica con impianti termoelettrici, idroelettrici, eolici, fotovoltaici, facente capo alla controllata strategica EN.IN. ESCO S.r.l., la quale dal 01/01/2022 ha incorporato otto società dell'ex Gruppo AIM Vicenza S.p.A. titolari di impianti fotovoltaici (Ecoenergia Vomano S.r.l., Diesse Energia S.r.l., TS Energia Due S.r.l., Sigma S.r.l., Astra Solar S.r.l., Vinci Energia S.r.l., Sphere Energy 1 S.r.l., Sphere Energy 2 S.r.l.) e ha cambiato la propria denominazione sociale in AGSM AIM Power S.r.l., a cui la Capogruppo AGSM AIM S.p.A. ha conferito il ramo d'azienda produzione di energia elettrica, nonché alcune partecipazioni minoritarie relative a impianti di produzione di energia elettrica;
- BU Reti, operante nel settore della distribuzione e misura di gas e di energia elettrica e facente capo alla Società Megareti S.p.A. (dal 01/01/2022 ridenominata V-Reti S.p.A.), che ha acquisito nel 2022 il ramo reti elettriche e gas della cessata SAR - Servizi a rete S.r.l. e il ramo reti e impianti di distribuzione di energia elettrica dalla Capogruppo AGSM AIM S.p.A.;
- BU Mercato (Retail), per la vendita di energia elettrica, gas e calore, afferente ad AGSM Energia S.p.A. (poi ridenominata AGSM AIM Energia S.p.A.), che ha incorporato dal 01/01/2022 AIM Energy S.r.l.;
- BU Smart territory services, operante nei settori dell'illuminazione pubblica, delle telecomunicazioni e della gestione della sosta e della mobilità sostenibile, facente capo ad AGSM Lighting S.r.l.; quest'ultima dal 01/01/2022 ha acquisito i rami d'azienda illuminazione pubblica (IP) e telecomunicazioni (TLC) cessata SAR - Servizi a rete S.r.l., ha incorporato AIM Mobilità S.r.l. e ha cambiato la propria denominazione sociale in AGSM AIM Smart Solutions S.r.l., a cui la Capogruppo AGSM AIM S.p.A. ha quindi conferito i rami d'azienda reti e impianti di illuminazione pubblica e telecomunicazioni;
- BU Calore, deputata alla produzione di energia elettrica e calore con impianti di cogenerazione e distribuzione di energia termica (teleriscaldamento), afferente alla neocostituita Società AGSM AIM Calore S.r.l., a cui è stato conferito dalla Capogruppo il ramo d'azienda cogenerazione e teleriscaldamento;
- BU Ambiente, operante nell'ambito della raccolta, trattamento e smaltimento dei rifiuti. Quest'ultimo comparto è stato l'unico a non essere oggetto di riorganizzazione nel 2021, per la complessità dell'ambito e il numero di soggetti coinvolti.

Tuttavia, nel corso del 2022 è stata avviata anche la sua ridefinizione, in concomitanza e a latere dell'operazione approvata dal Comune di Verona con D.C.C. n. 20 del 13/04/2022 inerente alla costituzione di una NewCo interamente partecipata dal Comune per la gestione in house del servizio di igiene urbana e del servizio di manutenzione delle aree verdi (per i dettagli di quest'operazione si fa rinvio alla scheda tecnica di AMIA Verona S.p.A.).

In particolare, la Capogruppo ha informato, con nota ns. P.G. n. 414317 del 16/11/2022, di aver provveduto in data 01/06/2022 alla costituzione della NewCo AGSM AIM Ambiente S.r.l., cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero. Quali primi passaggi, AGSM AIM S.p.A. ha previsto:
- la scissione di AMIA Verona S.p.A., con attribuzione del ramo d'Azienda "Trattamento Meccanico" (TM) presso l'impianto di Ca' del Bue alla NewCo AGSM AIM Ambiente S.r.l., unitamente alle partecipazioni attualmente detenute da AMIA Verona S.p.A. in Transeco S.r.l. (100%), in SER.I.T. S.r.l. (99,74%), in D.R.V. S.r.l. (50%), in Bovolone Attiva S.r.l. (40%), in AGSM Holding Albania Sh.A. in liquidazione (25%) e in Consorzio GPO (4,19%), il quale detiene a sua volta il 21,32% di Astea S.p.A.. In sede di scissione passerà altresì il personale addetto al ramo d'Azienda TM (n. 9 dipendenti);
- di seguito, il conferimento del ramo d'Azienda TM da AGSM AIM Ambiente S.r.l. a Transeco S.r.l..

La Capogruppo ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

Alla luce di quanto sopra esposto, il Comune invita AGSM AIM S.p.A. a proseguire nell'attività di riassetto societario già intrapresa, con particolare riguardo alle società della BU Ambiente e alle altre società che possano ricadere nella condizione di cui all'art. 20, co. 2 lett. c) (società che svolgono attività analoghe o similari a quelle svolte da altre società partecipate), anche nell'ottica di un contenimento delle spese, oltre che, in generale, di una ottimizzazione della governance del Gruppo.

Le schede di ricognizione di seguito riportate fanno riferimento alle singole società attive al 31/12/2021, di cui comunque, per completezza, viene anticipato l'eventuale esito/trasformazione a inizio 2022. Di esse, alcune hanno mantenuto il medesimo Codice Fiscale e la medesima Partita IVA, pur cambiando, a seguito delle operazioni di riorganizzazione, la propria denominazione sociale, indicata nella colonna "Esito della ricognizione". Si precisa, inoltre, che per le società indirette del Gruppo AGSM AIM oggetto di ricognizione sono riportate sia la quota posseduta dalla società tramite, sia quella ricalcolata sulla base della quota di partecipazione del Comune nella Capogruppo (61,20%).

Disclaimer: Le informazioni e i dati di bilancio relativi alle società dell'ex Gruppo AIM Vicenza S.p.A. sono stati trasmessi dalla Capogruppo AGSM AIM S.p.A. con nota ns. P.G. n. 374036 del 18/10/2022 e in taluni casi modificati e corretti sulla base della documentazione in possesso della Direzione Partecipate.

# Informazioni di dettaglio sulle singole partecipazioni
## AMT3 S.p.A. Azienda Mobilità Trasporti, Turismo e Territorio S.p.A.
Svolge in house il servizio di gestione della sosta a pagamento e delle aree comunali destinate a parcheggio ubicate nel territorio comunale. La società sta realizzando, per conto del Comune di Verona, un sistema di trasporto rapido di massa a guida vincolata (filobus) per la città di Verona.

È in corso la revisione della convenzione per la realizzazione del filobus, che prevede, al momento, il rafforzamento patrimoniale di AMT3 S.p.A. per euro 1.500.000,00, tramite aumento di capitale, con fondi già stanziati dal Consiglio Comunale in competenza 2022.

## So.Lo.Ri. S.p.A.
È affidataria in house (fino al 31/12/2026) dei servizi di gestione, liquidazione, accertamento, contenzioso, riscossione volontaria e coattiva della Tassa Rifiuti Solidi Urbani (TIA/TARES/TARI e comunque denominata), della riscossione coattiva delle entrate tributarie di cui è titolare il Comune, della riscossione coattiva delle entrate patrimoniali, extraordinarie e assimilate del Comune, del servizio di gestione e riscossione volontaria delle sanzioni per la violazione al Codice della Strada, del servizio di gestione, postalizzazione e notifica di tutte le sanzioni amministrative per violazioni alle norme del Codice della Strada, ai regolamenti comunali e alle altre leggi di competenza della Polizia Locale, della riscossione coattiva delle sanzioni per la violazione del Codice della Strada, delle sanzioni amministrative di competenza comunale (CDS e Regolamenti). Gli affidamenti sono regolati dal contratto di servizio sottoscritto tra le parti il 29/06/2022 (atto del Notaio Lorenzo Celli in Verona, registrato il 07/07/2022 al n. 24385 Serie 1T) e dai relativi capitolati di servizio.

## VERONAMERCATO S.P.A.
Ha realizzato e gestisce il Centro Agroalimentare all'ingrosso di interesse nazionale di Verona, di cui è ente gestore proprietario. Per mercato all'ingrosso, ai sensi della L. R. Veneto n. 20/1979, si intende il pubblico servizio che collega la produzione al consumo, assicura la vigilanza sull'osservanza delle norme vigenti in materia di commercializzazione ed igienico - sanitaria e contribuisce alla libera formazione dei prezzi delle merci.

Con deliberazione n. 74 del 16/12/2021 il Consiglio Comunale, a parziale modifica del Piano di razionalizzazione 2020 approvato con deliberazione n. 46 del 17/12/2020 e in linea con le previsioni del Piano 2021 licenziato nei giorni successivi (D.C.C. n. 77 del 23/12/2021), ha stabilito di procedere all'alienazione, in lotto unico, di parte del pacchetto azionario detenuto dal Comune di Verona nella Società Veronamercato S.p.A., pari alla quota del 24% del capitale, mediante asta pubblica, ai sensi degli artt. 73, co. 1 lett. c) e 76 del R.D. n. 827/1924, ponendo a base d'asta il prezzo di Euro 9.627.508, calcolato in conformità alla perizia del 05/10/2021 predisposta dalla Società Studio Pozzoli S.r.l..

La gara pubblica, svolta in data 15/03/2022, è andata deserta; parimenti, per una seconda asta, tenuta in data 03/05/2022, non è pervenuta alcuna offerta.

L'Amministrazione intende al momento mantenere l'intera propria partecipazione, riservandosi nel corso del 2023 di svolgere tutti i necessari approfondimenti sull'opportunità di cessione di una quota del pacchetto azionario.

## AGSM AIM S.P.A.
La Società svolge principalmente un'attività di produzione di energia elettrica con impianti termoelettrici, di cogenerazione, idroelettrici, eolici e fotovoltaici ed è proprietaria della rete di distribuzione elettrica nel Comune di Verona.

Inoltre, è attiva nella produzione e distribuzione di calore con una rete cittadina di teleriscaldamento, servizio che viene offerto alle utenze allacciate alle reti collegate a cinque impianti di cogenerazione.

Dal 2021 gestisce il servizio di raccolta, smaltimento e trasporto rifiuti per il Comune di Vicenza. Svolge il servizio di distribuzione del gas nel territorio del Comune di Treviso. Gestisce il servizio sosta e parcheggi in convenzione con il Comune di Vicenza.

## ACQUE VERONESI S.C. A R.L.
L'Autorità d'Ambito Territoriale Ottimale Veronese ha conferito ad Acque Veronesi S.c. a r.l., da febbraio 2006 e fino al 2031, l'affidamento in house della gestione del Servizio Idrico Integrato nell'area veronese dell'Ambito Ottimale, di cui fanno parte il Comune di Verona ed altri 76 comuni della provincia di Verona.

Ciò comporta l'obbligo della realizzazione del programma degli interventi strutturati ed il diritto a percepire dagli utenti il corrispettivo del servizio attraverso la tariffa che è disciplinata dall'ARERA. (cfr. Bilancio 2021, Relazione sulla Gestione, p. 89).

## POLO FIERISTICO VERONESE S.P.A.
L'Amministrazione Comunale, attraverso Polo Fieristico Veronese S.p.A., intende promuovere la valorizzazione dell'area circostante la Fiera di Verona, al fine di migliorare la vivibilità dei quartieri interessati con soluzioni idonee al decongestionamento del traffico e della sosta e di favorire lo sviluppo economico locale attraverso azioni di sostegno all'attività della Fiera.

In data 21/03/2022 (Rep. n. 42412 e Racc. n. 32052 del Notaio De Micheli di Verona), ai sensi dell'art. 19, co. 1 della L. R. Veneto n. 11/2004, la Società ha stipulato con il Comune di Verona una Convenzione – Piano Attuativo Urbanistico (PUA), la quale prevede all'art. 2 che: «La Ditta si obbliga per sé, successori ed aventi causa a qualsiasi titolo, tutti in via solidale fra loro, a dare esecuzione al PUA adottato dalla Giunta Comunale con deliberazione n. 155 del 18-04-2007 ed approvato dal Consiglio Comunale con deliberazione n. 9 del 29-01-2009 e oggetto di successive delibere del Consiglio Comunale n. 59/2018 e della Giunta Comunale n. 179/2019 nel pieno rispetto delle utilizzazioni edilizie e delle destinazioni delle aree in esso indicate, nonché‚ delle norme di legge vigenti, e si impegna ad attuarlo in modo unitario e coordinato in ogni sua parte, secondo quanto previsto dalla seguente convenzione».

Il PUA prevede la realizzazione di un comparto edificatorio a destinazione mista alberghiera, direzionale e commerciale (con superfici di vendita inferiori a mq. 1.000), di allargamenti stradali, degli standard da vincolare ad uso pubblico, a parcheggio interrato e verde/piazza.

Si ricorda, al riguardo, che la Società aveva acquistato e contestualmente locato l'area denominata 'ex Macello' dall'allora Ente Autonomo per le Fiere di Verona al prezzo di € 10.060.000 oltre IVA, valore stabilito da perizia asseverata, che chiaramente teneva conto (art. 7 dell'atto del Notaio De Micheli Rep. n. 10216 e Racc. n. 7444 in data 12/12/2013) della destinazione urbanistica approvata con D.C.C. n. 09 del 20/01/2009 e prevista nel certificato rilasciato dal Comune in data 28/11/2013 allegato all'atto di compravendita. Risulta confermato dai competenti Uffici della Direzione Amministrativo Gestione del Territorio, con nota P.G. n. 387387 del 26/10/2022, che allo stato attuale non sono pervenute da parte di Polo Fieristico Veronese S.p.A. istanze di variante al Piano di cui sopra e che «la convenzione PUA ha validità ventennale dalla data di sottoscrizione e gli step sono realizzazione delle opere di urbanizzazione collegate e loro collaudo. In data odierna non è stato depositata istanza di inizio lavori».

Peraltro, la Società ha sempre sostenuto di voler realizzare in tale area solo un nuovo parcheggio, parzialmente interrato, al servizio della Fiera, per compensare la riduzione degli stalli prevista con l'operazione di vendita di parte dell'area antistante alla Fiera stessa (identificata come parcheggio "ex Mercato Ortofrutticolo"), in Viale del Lavoro.

Con nota P.G. n. 390726 del 28/10/2022, la Direzione Partecipate ha chiesto alla Società di voler aggiornare con urgenza sulle iniziative adottate o che si intendono adottare in merito all'area 'ex Macello' e, più in generale, sull'adeguamento di Polo Fieristico Veronese S.p.A. alle condizioni dell'art. 20, co. 2 del TUSP, che se disattese impediscono il mantenimento, da parte del Socio pubblico, della partecipazione societaria (lett. b - società priva di dipendenti; lett. d - fatturato dell'ultimo triennio non sup. a un milione di Euro).

Polo F.V. S.p.A., con nota ns. P.G. n. 422861 del 22/11/2022, ha dichiarato di aver intrapreso «le attività interne propedeutiche alla realizzazione dei progetti ed all'analisi economica delle risorse necessarie, anche in relazione all'inquadramento urbanistico di tutto il comparto».

La Società ha confermato di avere allo studio la progettazione di un comparto edificatorio a destinazione mista alberghiera, direzionale e commerciale (con superfici di vendita inferiori a mq. 1.000), con conseguenti allargamenti stradali, standard da vincolare ad uso pubblico, parcheggi interrati e verde/piazza, e di avere già intrapreso la realizzazione di uno o più impianti fotovoltaici nelle aree adibite a parcheggio, in particolar modo il P3 situato su Viale del Lavoro, che rappresenta per dimensioni ed utilizzo un'area ad alto valore aggiunto, anche in prospettiva di un uso pubblico per tutto l'anno e non solo a servizio degli eventi fieristici.

Polo F.V. S.p.A. ha altresì precisato che una revisione della propria attività e una razionalizzazione di medio periodo della stessa potrà essere costruita secondo modelli di business e di organizzazione aziendale necessariamente all'interno delle logiche del Gruppo della controllante Veronafiere S.p.A. e che, pertanto, per ora l'ammontare di fatturato richiesto (un milione di Euro) non sarà raggiunto, né sono previsti allo stato attuale inserimenti di lavoratori dipendenti.

Il Comune, nella sua posizione di Socio di minoranza di Polo F.V. S.p.A., ritiene dunque di dover avviare nel corso del 2023 un'interlocuzione con Veronafiere S.p.A., al fine di valutare le modalità più opportune per la razionalizzazione della propria quota di partecipazione, nel quadro del progetto di sviluppo che l'Organo Amministrativo di Polo F.V. S.p.A. si è impegnato a trasmettere una volta stabilizzato il mercato di riferimento e condotta un'analisi dei possibili percorsi di sviluppo e/o razionalizzazione della Società.

## VERONAFIERE S.P.A.
Svolge attività fieristica, finalizzata alla promozione e allo sviluppo economico del territorio.

Nel corso del 2021 si sono concluse importanti operazioni: nello specifico, l'intervento dei Soci con l'aumento di capitale sociale per Euro 30.000.000 deliberato dall'Assemblea Straordinaria del 15/04/2021, a cui ha aderito anche il Comune di Verona con D.C.C. n. 23 del 20/05/2021, e la concessione di ristori e contributi pubblici a fondo perduto, ricevuti a dicembre 2021, per un importo di Euro 25.406.236.

In esecuzione della D.C.C. citata, che disponeva di effettuare verifiche periodiche sull'andamento della situazione economico-patrimoniale della Società al fine di prevenire un'eventuale situazione di crisi aziendale, con nota P.G. n. 390872 del 16/11/2021 è stata chiesta la Semestrale 2021. A fronte del mancato riscontro, con successiva nota P.G. n. 112216 del 28/03/2022 si è chiesto l'invio del preconsuntivo 2021. La Società, visto che il progetto di bilancio era quasi completato, ha trasmesso con nota ns. P.G. n. 152013 del 26/04/2022 lo schema di bilancio d'esercizio 2021 e di consolidato di Gruppo. Tali documenti sono stati approvati dall'Assemblea dei Soci in data 17/05/2022.

## AEROGEST S.R.L. IN LIQUIDAZIONE
L'Assemblea dei Soci del 15/04/21 ha deliberato di sciogliere anticipatamente la Società, con la sua conseguente messa in liquidazione, nominando il Liquidatore Unico.

In data 03/06/2021 sono state retrocesse le azioni dell'Aeroporto V. Catullo S.p.A. agli Enti già Soci di Aerogest S.r.l. in liquidazione. La procedura di liquidazione si è conclusa il 31/01/2022, data di chiusura del bilancio finale di liquidazione. La Società è stata cancellata dal R.I. in data 11/08/2022 (cfr. Scheda di rendiconto).

## AUTOSTRADA DEL BRENNERO S.P.A.
La Società ha per oggetto principale la promozione, la costruzione e l'esercizio di autostrade, opere stradali, contigue o complementari, ed opere pubbliche o di pubblica utilità accessorie o comunque connesse con l'attività autostradale.

La Società svolge servizi pubblici di interesse generale strettamente necessari per il perseguimento delle finalità istituzionali del Comune di Verona.

Inoltre non ricade in alcuna delle ipotesi previste all'art. 20, comma 2 del D. Lgs. n. 175/2016.

Si segnala che Autostrada del Brennero S.p.A., a capitale prevalentemente pubblico, aveva avviato un percorso per individuare la modalità più idonea a configurare una società interamente pubblica avente i requisiti per l'affidamento in house della concessione autostradale.

A fronte delle difficoltà emerse per la liquidazione dei soci privati è stata vagliata una soluzione alternativa.

Tale soluzione è stata individuata nella predisposizione di una proposta di project financing ai sensi dell'art. 183, co. 15 del D. Lgs. n. 50 del 18/04/2016.

Il Consiglio di Amministrazione, in data 11/04/2022, ha deliberato all'unanimità di approvare la proposta di finanza di progetto denominata «Green Corridor Europeo Brennero Modena – affidamento della concessione dell'autostrada A22 Brennero – Modena». Successivamente i vertici societari si sono attivati per perfezionare la documentazione necessaria ai fini della presentazione al Concedente della citata proposta di finanza di progetto, consegna avvenuta in data 11/05/2022.

## AEROPORTO V. CATULLO DI VERONA VILLAFRANCA S.P.A.
Attività dei servizi connessi al trasporto aereo e trasporto aereo di linea di passeggeri.

L'esercizio 2021 ha visto concretizzarsi l'aumento di capitale deliberato dall'Assemblea Straordinaria del 28/05/21 mediante emissione di n. 1.545.740 nuove azioni ordinarie del valore nominale di Euro 22,00 cadauna, al prezzo di emissione unitario pari ad Euro 22,70. L'aumento di capitale è stato interamente sottoscritto e versato nel mese di luglio. L'incremento del capitale è stato di Euro 34.006.280, oltre all'aumento della riserva da sovrapprezzo azioni di Euro 1.082.018. Anche il Comune di Verona ha contribuito a tale aumento versando complessivamente Euro 1.635.444,20 a fronte dell'acquisto di n. 72.046 nuove azioni.

Considerato l'ingente investimento e la particolare situazione in cui versava la Società - che con l'approvazione del Bilancio d'esercizio al 31/12/2020, per effetto delle perdite maturate si ritrovava nella fattispecie di cui all'art. 2446, comma 1, del Codice Civile, con un capitale sociale diminuito di oltre un terzo - l'Amministrazione Comunale, con la deliberazione consiliare n. 38 del 07/07/2021, ha disposto delle verifiche periodiche sull'andamento della situazione economico-patrimoniale della Società, al fine di prevenire un'eventuale situazione di crisi aziendale.

Anche il risultato d'esercizio del 2021 è negativo. Alle richieste del Comune di Verona di invio di una Relazione Semestrale per l'anno 2022, al fine di un aggiornamento della situazione economica, la Società non ha fornito riscontro.

## A4 HOLDING S.P.A.
A4 Holding S.p.A. ha come scopo principale la promozione, la progettazione, la costruzione e/o la gestione in Italia e all'estero di autostrade, compresa l'autostrada Brescia-Verona-Vicenza-Padova e l'Autostrada A/31 della Valdastico.

La Società non rientra in alcuna delle categorie ammesse di cui all'art. 4 del TUSP.

Nonostante l'obbligo normativo di razionalizzazione, risulta tuttavia difficile ipotizzare una cessione a titolo oneroso entro il 2023, stanti le condizioni economiche generali conseguenti alla pandemia da Covid-19 e al conflitto russo-ucraino.

Si consideri inoltre che il risultato di esercizio della Società ha risentito della svalutazione operata principalmente sulla partecipata Serenissima Partecipazioni S.p.A. in liquidazione (cfr. Bilancio 2021, Relazione sulla Gestione, p. 18).

Alla luce di quanto sopra, si ipotizza che il valore attuale delle azioni potrebbe essere inferiore rispetto a quello posto a base d'asta in occasione della procedura ad evidenza pubblica effettuata nel 2020 per l'alienazione dell'intero pacchetto azionario detenuto dal Comune, conclusasi con esito negativo (incanto deserto in data 15/06/2020).

Pertanto, non si procederà nell'immediato all'esperimento di una nuova gara per la vendita delle quote di proprietà del Comune.

## PARCHEGGIO PONTE ALEARDI S.R.L.
Con verbali delle Assemblee straordinarie di AMT S.p.A. e di Parcheggio Ponte Aleardi S.r.l. del 04/11/2021, redatti dal Notaio Art Paladini, rispettivamente repertorio n. 27178, progressivo n. 13613 e repertorio n. 27179, progressivo n. 13614 (ns. P.G. n. 392878 del 17/11/2021), è stata deliberata la fusione per incorporazione di P.P.A. in AMT S.p.A., che si è perfezionata con atto del medesimo Notaio del 09/03/2022, repertorio n. 27714, progressivo n. 13917 (ns. P.G. n. 221441 del 20/06/2022 - cfr. scheda di rendiconto al Piano 2021).

## ATV S.R.L.
Servizio di trasporto pubblico locale.

Società soggetta ad attività di direzione e di coordinamento di FNM S.p.A. in virtù di un Addendum ai Patti Parasociali sottoscritto a febbraio 2018; pertanto, a partire dal 2018 FNM S.p.A. ha incluso la Società nel proprio bilancio consolidato.

## VIVERACQUA S.C. A R.L.
La Società ha per oggetto la collaborazione tra i Soci gestori del servizio idrico integrato per lo svolgimento e la regolamentazione di fasi delle attività d'impresa dei Soci stessi: acquisizione di lavori, servizi e forniture; servizi accessori quali analisi chimiche, ricerca perdite, cartografia e simili; ottimizzazione e smaltimento fanghi di depurazione; gestione di servizi per l'utenza sul territorio (es. call center); gestione logistica di magazzini e sedi operative nel territorio e di centrali di controllo, anche condivise con altri operatori pubblici/privati (protezione civile, sicurezza, telecontrollo).

## AGSM LIGHTING S.R.L.
Servizio di gestione e manutenzione della rete e degli impianti di illuminazione pubblica e servizi afferenti l'attività di telecomunicazione (servizi di connettività).

La Società svolge un servizio pubblico d'interesse generale e non ricade in alcuna delle ipotesi previste all'art. 20, comma 2, del D.Lgs. n. 175/2016.

Dal 01/01/2022 ha cambiato denominazione sociale in AGSM AIM Smart Solutions S.r.l..

La stessa ha fuso per incorporazione AIM Mobilità S.r.l. con effetto dal 01/01/2022, e contestualmente sono avvenute le seguenti operazioni societarie:
- acquisizione a seguito di conferimento da AGSM AIM S.p.A. dei rami d'azienda attinenti a:
    - concessioni e gestione della sosta nel Comune di Vicenza;
    - rete e impianti di illuminazione pubblica nel Comune di Verona;
    - rete e impianti di telecomunicazione;
- acquisizione, quale beneficiaria dell'operazione di scissione totale di Servizi a Rete S.r.l., dei seguenti rami d'azienda della stessa:
    - reti e impianti di illuminazione pubblica nel Comune di Vicenza;
    - rete e impianti di telecomunicazione.

La Società opera nei settori degli smart services e dell'illuminazione pubblica.

## AMIA VERONA S.P.A.
Gestione di ogni tipo di rifiuto urbano, industriale ed animale, anche per conto terzi, attraverso le fasi di raccolta, trasporto, trattamento, recupero o smaltimento, nonché gestione di discariche, pulizia, bonifica e risanamento di aree pubbliche o private e gestione del verde urbano e delle relative attrezzature di arredo. Ai sensi dell'art. 177 del D.Lgs. n. 152/2006, la gestione dei rifiuti costituisce attività di pubblico interesse.

Il Comune di Verona ha avviato con AGSM AIM S.p.A. un processo di riorganizzazione del Comparto Ambiente, che contempla la gestione del servizio integrato dei rifiuti urbani ed assimilabili del Bacino Verona Città secondo il modello in house providing, salvaguardando così le competenze e le professionalità acquisite dall'attuale gestore AMIA Verona S.p.A..

A tal fine, con D.C.C. n. 20 del 13/04/2022 è stata approvata la costituzione di una nuova società in controllo pubblico, a totale partecipazione del Comune di Verona, denominata "AMIAVR S.p.A.", avente per oggetto il servizio di gestione integrata dei rifiuti anche differenziati, urbani e assimilati nonché le ulteriori attività indicate nell'art. 3 dello Statuto della costituenda società.

Successivamente, con decreto n. 364 del 30/09/2022 il Sindaco ha nominato gli Amministratori e il Collegio Sindacale della costituenda società. Quindi, con atto a firma del Notaio Casalini in data 01/12/2022 è stata costituita la NewCo, con capitale sociale versato pari ad Euro 1 mln.

La citata D.C.C. n. 20/2022 prevede che sia acquisito da parte della NewCo comunale AMIAVR S.p.A. il 100% di AMIA Verona S.p.A., nel frattempo depurata dalle attività e dalle partecipazioni non necessarie allo svolgimento dei servizi di igiene urbana e di manutenzione del verde nel Comune di Verona mediante scissione parziale e trasferimento del ramo d'azienda residuale ad altra nuova società, costituita da AGSM AIM S.p.A. e mantenuta sotto il suo controllo. Quindi, si procederà ad una fusione inversa, attraverso cui la NewCo stessa confluirà in AMIA Verona S.p.A., la quale a sua volta dovrà adeguare lo Statuto per avere le caratteristiche di società in house providing.

AMIA Verona S.p.A. proseguirà la propria attività senza soluzione di continuità, e alla Società così ridefinita potranno essere affidati direttamente, con successivi provvedimenti motivati, da parte dell'Autorità di Bacino Verona Città i servizi di igiene ambientale, e da parte del Comune di Verona la manutenzione del verde, fatto salvo il trascinamento di alcuni affidamenti in corso a favore di terzi, comunque nei limiti della quota inferiore al 20% consentita dalla normativa in materia di in house providing.

Con nota ns. P.G. n. 414317 del 16/11/2022, la Capogruppo AGSM AIM S.p.A. ha informato di aver provveduto in data 01/06/2022 alla costituzione della NewCo AGSM AIM Ambiente S.r.l. (controllata indiretta di 2° livello del Comune), cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero.

Quali primi passaggi, AGSM AIM S.p.A. ha previsto:
- la scissione di AMIA Verona S.p.A., con attribuzione del ramo d'Azienda "Trattamento Meccanico" (TM) presso l'impianto di Ca' del Bue alla NewCo AGSM AIM Ambiente S.r.l., unitamente alle partecipazioni attualmente detenute da AMIA Verona S.p.A. in Transeco S.r.l. (100%), in SER.I.T. S.r.l. (99,74%), in D.R.V. S.r.l. (50%), in Bovolone Attiva S.r.l. (40%), in AGSM Holding Albania Sh.A. in liquidazione (25%) e in Consorzio GPO (4,19%), il quale detiene a sua volta il 21,32% di Astea S.p.A.. In sede di scissione passerà altresì il personale addetto al ramo d'Azienda TM (n. 9 dipendenti);
- di seguito, il conferimento del ramo d'Azienda TM da AGSM AIM Ambiente S.r.l. a Transeco S.r.l..

La Capogruppo ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

## ENERGIA E INFRASTRUTTURE ESCO S.R.L. - EN.IN. ESCO S.R.L.
La Società produce energia elettrica da fonti rinnovabili. In particolare, ha realizzato un impianto di produzione di energia idroelettrica, entrato in funzione nel novembre 2015, ed è titolare della Concessione Idroelettrica della durata di 25 anni, rilasciata in data 18/02/2014 (cfr. Bilancio 2021, Nota Integrativa, p. 7).

L'attività svolta da questa Società rientra tra quelle ammesse ai sensi dell'art. 4, comma 7 del D. Lgs. n. 175/2016.

In ordine alla sussistenza della condizione di cui alla lett. b) dell'art. 20, comma 2, del TUSP (La società è priva di dipendenti o ha un numero di amministratori superiore a quello dei dipendenti), si evidenzia che la Società, come emerge dal bilancio d'esercizio al 31.12.2021 e dai precedenti, si avvale della controllante per prestazioni tecniche e per servizi in ambito amministrativo e finanziario. In virtù di apposito contratto di servizio la capogruppo, avvalendosi delle proprie strutture, assicura alla controllata il supporto per il corretto svolgimento delle attività gestionali e amministrative (cfr. Bilancio 2021, Nota Integrativa, p. 17 e p. 23).

Si rileva pertanto la diversa scelta gestionale adottata dalla Società, che ha preferito lo strumento della prestazione di servizi in alternativa al ricorso al lavoro dipendente.

La Società dal 01/01/2022 ha cambiato denominazione sociale da Energia e Infrastrutture ESCO S.r.l. (EN.IN. ESCO S.r.l.) ad AGSM AIM Power S.r.l.. Alla stessa data ha avuto efficacia il conferimento da parte della Capogruppo AGSM AIM S.p.A. del ramo d'azienda afferente alla produzione di energia elettrica, nonché delle partecipazioni minoritarie relative a impianti di produzione di energia elettrica. Inoltre, sempre con efficacia 01/01/2022, le Società Astra Solar S.r.l., Diesse Energia S.r.l., Ecoenergia Vomano S.r.l., Sigma S.r.l., Sphere Energy 1 S.r.l., Sphere Energy 2 S.r.l., TS Energia Due S.r.l., Vinci Energia S.r.l., sono state fuse per incorporazione in AGSM AIM Power S.r.l..

## AGSM HOLDING ALBANIA SH.A. IN LIQUIDAZIONE
Con nota ns. P.G. n. 414317 del 16/11/2022 la Capogruppo AGSM AIM S.p.A. ha riassunto quanto relazionato dal Liquidatore Unico della Società, ovvero che la liquidazione è tuttora in corso in attesa della cessione della partecipazione in Eco Tirana Sh.A..

Il Liquidatore stesso ha esaminato con AGSM AIM S.p.A. l'iter necessario al trasferimento della predetta partecipazione a favore della Capogruppo medesima. Allo stato attuale non sono stati ancora assunti provvedimenti in merito.

Inoltre, con la già citata nota, la Capogruppo AGSM AIM S.p.A. ha informato di aver provveduto in data 01/06/2022 alla costituzione della NewCo AGSM AIM Ambiente S.r.l. (controllata indiretta di 2° livello del Comune), cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero.

Tra i primi passaggi, AGSM AIM S.p.A. ha previsto l'attribuzione alla NewCo AGSM AIM Ambiente S.r.l., della partecipazione attualmente detenuta da AMIA Verona S.p.A. in AGSM Holding Albania Sh.A. in liquidazione (25%).

La Capogruppo ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e di neutralità fiscale.

## MEGARETI S.P.A.
Realizzazione, gestione, manutenzione e sviluppo delle reti di distribuzione dell'energia elettrica, del gas naturale, del calore e di altri prodotti energetici e attività di distribuzione dell'energia elettrica, del gas naturale o di altri prodotti energetici.

La Società rientra nella Business Unit RETI, operante nel settore della distribuzione e misura di gas e di energia elettrica.

La stessa, con effetto dal 01/01/2022, è stata oggetto delle seguenti operazioni straordinarie:
- modifica della denominazione da Megareti S.p.A. in V-Reti S.p.A. e trasferimento della sede legale da Verona a Vicenza;
- acquisizione, quale beneficiaria della scissione totale della società Servizi a Rete S.r.l., del ramo d'azienda della stessa attinente alla distribuzione energia elettrica e gas;
- acquisizione, tramite conferimento da parte di AGSM AIM S.p.A. in V-Reti S.p.A., del ramo d'azienda relativo a reti e impianti di distribuzione di energia elettrica (rif. Bilancio 2021, Nota Integrativa, p. 56 e Relazione sulla Gestione, p. 4).

## AGSM ENERGIA S.P.A.
È la società del Gruppo che sviluppa le relazioni commerciali con i clienti finali provvedendo alla gestione di tutta la filiera commerciale in termini di prodotti (energia elettrica, gas e teleriscaldamento e servizi a valore aggiunto) e di segmenti (Domestico, Business, Grandi Clienti, Pubblica Amministrazione). L'attività di approvigionamento e risk-management è svolta prevalentemente per il tramite della società controllata 2V Energy S.r.l.. (rif. Bilancio 2021, Relazione sulla gestione, p. 7).

La Società rientra nell'ambito della Business Unit Mercato, attiva nella vendita di energia elettrica, gas e calore nei diversi segmenti di mercato.

Con effetto dal 01/01/2022, nell'ambito delle operazioni di riassetto del Gruppo AGSM AIM, la Società AIM Energy S.r.l., dell'ex Gruppo AIM, interamente partecipata, è stata fusa per incorporazione in AGSM Energia S.p.A. che ha cambiato la denominazione sociale in AGSM AIM Energia S.p.A..

## CONSORZIO CANALE IND.LE G. CAMUZZONI S.C. A R.L.
Il Consorzio ha per oggetto l'esercizio, la conservazione e la difesa dei diritti conseguenti agli atti di concessione di cui ai RR.DD. 3/08/1882 e 8/05/1921 n. 4524 e successivi provvedimenti e l'esercizio, la conservazione e la difesa dei diritti sui beni che costituiscono il patrimonio e i loro annessi e connessi (art. 2 Statuto).

Lo scopo del Consorzio è principalmente di garantire il servizio tecnico con finalità di gestione ed ottimizzazione della risorsa idraulica. (rif. Bilancio 2021, Nota Integrativa, p. 4).

Con effetto dal 01/01/2022 il Consorzio è stato conferito, unitamente alle altre partecipazioni minoritarie relative a impianti di produzione di energia elettrica, alla Società EN.IN. ESCO S.r.l., che ha assunto la denominazione AGSM AIM Power S.r.l..

## PARCOEOLICO CARPINACCIO S.R.L.
Costruzione, gestione e commercializzazione dell'impianto parco eolico nel Comune di Firenzuola, località Carpinaccio (FI); produzione di energia elettrica mediante centrali funzionanti con fonte eolica nel Comune di Firenzuola e sua commercializzazione.

L'attività svolta da questa Società rientra tra quelle ammesse ai sensi dell'art. 4, comma 7 del D. Lgs. n. 175/2016.

In ordine alla sussistenza della condizione di cui alla lett. b) dell'art. 20, comma 2, del TUSP (La società è priva di dipendenti o ha un numero di amministratori superiore a quello dei dipendenti), si evidenzia che la Società, come emerge dal bilancio d'esercizio al 31/12/2021 e dai precedenti, si avvale della controllante e di società correlate per servizi in ambito amministrativo, finanziario, di supervisione operativa e telecontrollo (cfr. Bilancio 2021, Nota Integrativa, p. 17). I rapporti con la Capogruppo sono regolati da apposito contratto di servizio in virtù del quale la capogruppo, avvalendosi delle proprie strutture, assicura alla società controllata il supporto per il corretto svolgimento delle attività gestionali e amministrative (cfr. Bilancio 2021, Nota Integrativa, p. 24).

Si rileva pertanto la diversa scelta gestionale adottata dalla Società, che ha preferito lo strumento della prestazione di servizi in alternativa al ricorso al lavoro dipendente.

Dal 01/01/2022 è divenuta efficace l'operazione di conferimento del ramo d'azienda inerente alla produzione di energia elettrica dalla Capogruppo AGSM AIM S.p.A. nella Società AGSM AIM Power S.r.l. (in precedenza denominata EN.IN. ESCO S.r.l.). Da tale data la partecipazione in Parcoeolico Carpinaccio S.r.l. risulta controllata da AGSM AIM Power S.r.l. e soggetta a direzione e coordinamento da parte di AGSM AIM S.p.A. (rif. Bilancio d'esercizio al 31/12/2021, Nota Integrativa, p. 22).

## PARCO EOLICO RIPARBELLA S.R.L.
Costruzione, gestione e commercializzazione dell'impianto parco eolico nel Comune di Riparbella (PI) località Poggio Malconsiglio; produzione di energia elettrica mediante centrali funzionanti con fonte eolica nel Comune di Riparbella (PI) località Poggio Malconsiglio e sua commercializzazione.

L'attività svolta da questa Società rientra tra quelle ammesse ai sensi dell'art. 4, co. 7 del D. Lgs. n. 175/2016.

In ordine alla sussistenza della condizione di cui alla lett. b) dell'art. 20, comma 2, del TUSP (La società è priva di dipendenti o ha un numero di amministratori superiore a quello dei dipendenti), si evidenzia che la Società, come emerge dal bilancio d'esercizio al 31/12/2021 e dai precedenti, si avvale della controllante e da società correlate per servizi in ambito amministrativo, finanziario, di supervisione operativa e telecontrollo (cfr. Bilancio 2021, Nota Integrativa, p. 16). I rapporti con la capogruppo sono regolati da apposito contratto di servizio in virtù del quale la capogruppo, avvalendosi delle proprie strutture, assicura alla società controllata il supporto per il corretto svolgimento delle attività gestionali e amministrative (cfr. Bilancio 2021, Nota Integrativa, p. 23).

Si rileva pertanto la diversa scelta gestionale adottata dalla Società, che ha preferito lo strumento della prestazione di servizi in alternativa al ricorso al lavoro dipendente.

Dal 01/01/2022 è divenuta efficace l'operazione di conferimento del ramo d'azienda inerente alla produzione di energia elettrica dalla capogruppo AGSM AIM SpA nella Società AGSM AIM Power S.r.l. (in precedenza denominata EN.IN. ESCO S.r.l.). Da tale data la partecipazione in Parco Eolico Riparbella S.r.l. risulta controllata da AGSM AIM Power S.r.l. e soggetta a direzione e coordinamento da parte di AGSM AIM S.p.A. (rif. Bilancio 2021, Nota Integrativa, p. 21).

## PARCO EOLICO MONTE VITALBA S.R.L.
L'attività consiste nella produzione e vendita di energia elettrica da fonte eolica attraverso la gestione del Parco Eolico Monte Vitalba sito nel Comune di Chianni (PI).

La Società appartiene al Gruppo ENCAVIS A.G. (ex CAPITAL STAGE – A.G.) ed è soggetta all'attività di direzione e coordinamento da parte della società CAPITAL STAGE WIND IPP GMBH (rif. Bilancio 2021, Nota Integrativa, p. 22).

Nell'ambito dell'operazione di conferimento da parte della Capogruppo del ramo d'azienda relativo alle attività di produzione di energia elettrica, la Società Parco Eolico Monte Vitalba S.r.l. è stata conferita in AGSM AIM Power S.r.l. (ex EN.IN. ESCO S.r.l.).

## SAR - SERVIZI A RETE S.R.L.
La Società rientrava nella Business Unit RETI, operante nel settore della distribuzione e misura di gas e di energia elettrica. Con effetto dal 01/01/2022, la Società Servizi a Rete S.r.l. è stata scissa:
- relativamente al ramo distribuzione e misura energia elettrica e gas a beneficio di Megareti S.p.A., che ha assunto la nuova denominazione V-Reti S.p.A., a cui fanno capo le attività della BU Reti;
- per il ramo d'azienda relativo a illuminazione pubblica e telecomunicazioni a beneficio di AGSM Lighting S.r.l., che ha assunto la denominazione AGSM AIM Smart Solutions S.r.l., a cui fanno capo le attività della BU Smart (cfr. Gruppo AGSM AIM, Relazione finanziaria annuale 2021, p. 8).

## S.I.T. - SOCIETÀ IGIENE TERRITORIO S.P.A.
S.I.T. S.p.A. opera nell'ambito del settore dell'igiene ambientale nelle seguenti aree:
- servizi dell'igiene urbana, che comprendono la raccolta ed il trasporto dei rifiuti urbani, i servizi di spazzamento, altri servizi di igiene urbana e prestazioni accessorie;
- costruzione e gestione di impianti di trattamento e smaltimento rifiuti e discariche (rif. Bilancio 2021, Relazione sulla gestione, p. 1).

La Società S.I.T. S.p.A. a socio unico, dell'ex Gruppo AIM Vicenza S.p.A., è stata acquisita a seguito dell'operazione di fusione per incorporazione di AIM Vicenza S.p.A. in AGSM Verona S.p.A., poi denominata AGSM AIM S.p.A., con effetto dal 01/01/2021.

La Società S.I.T. S.p.A. a socio unico, direttamente controllata dalla Capogruppo AGSM AIM S.p.A., si colloca nell'ambito della BU Ambiente, attualmente in fase di riorganizzazione.

Con nota ns. P.G. n. 414317 del 16/11/2022, la Capogruppo ha informato di aver provveduto in data 01/06/2022 alla costituzione della NewCo AGSM AIM Ambiente S.r.l., cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero.

AGSM AIM S.p.A. ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

## VALORE AMBIENTE S.R.L.
Cura il ciclo integrale dei rifiuti urbani nel comune di Vicenza.

La Società gestisce per conto della Capogruppo AGSM AIM S.p.A. le attività di spazzamento del suolo pubblico e raccolta rifiuti urbani nel Comune di Vicenza (cfr. Bilancio 2021, Relazione sulla gestione, p. 1).

Ai sensi dell'art. 177 del D. Lgs. n. 152/2006, la gestione dei rifiuti costituisce attività di pubblico interesse.

La Società Valore Ambiente S.r.l. a socio unico, dell'ex Gruppo AIM Vicenza S.p.A., è stata acquisita a seguito dell'operazione di fusione per incorporazione di AIM Vicenza S.p.A. in AGSM Verona S.p.A., poi denominata AGSM AIM S.p.A., con effetto dal 01/01/2021.

La Società Valore Ambiente S.r.l. unipersonale, interamente controllata dalla Capogruppo AGSM AIM S.p.A., si colloca nell'ambito della BU Ambiente, attualmente in fase di riorganizzazione.

Con nota ns. P.G. n. 414317 del 16/11/2022, la Capogruppo ha informato di aver provveduto in data 01/06/2022 alla costituzione della NewCo AGSM AIM Ambiente S.r.l., cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero.

AGSM AIM S.p.A. ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

In merito all'evoluzione prevedibile della gestione, si evidenzia quanto riportato nella Relazione sulla gestione al Bilancio d'esercizio 2021 (p. 10), ovvero che il Consiglio di Bacino "ATO VICENZA RU", che raggruppa 90 Comuni della provincia di Vicenza, ha adottato il Documento Unico di Programmazione 2021- 2023, che pone tra gli obiettivi quello dell'individuazione del Gestore Unico a cui affidare il servizio di gestione integrata dei rifiuti urbani. È quindi in atto un processo di confronto con gli altri gestori dell'ambito territoriale per la costruzione di un percorso operativo per l'organizzazione di una forma integrata delle società per la gestione del servizio pubblico di gestione dei rifiuti urbani nel Bacino "Vicenza".

## AIM ENERGY S.R.L.
La Società rientrava nell'ambito della Business Unit Mercato, attiva nella vendita di energia elettrica, gas e calore nei diversi segmenti di mercato.

Nell'ambito della riorganizzazione di tale BU, la Società AIM Energy S.r.l., già interamente controllata da AIM Vicenza S.p.A., è stata fusa per incorporazione in AGSM Energia S.p.A., poi ridenominata AGSM AIM Energia S.p.A., il tutto con efficacia dal 01/01/2022.

## AIM MOBILITÀ S.R.L.
Nell'ambito della riorganizzazione della Business Unit Smart territory services, la Società AIM Mobilità S.r.l., interamente controllata da AIM Vicenza S.p.A., è stata fusa per incorporazione in AGSM Lighting S.r.l., poi denominata AGSM AIM Smart Solutions S.r.l., con efficacia dal 01/01/2022.

## ECOENERGIA VOMANO S.R.L.
Nell'ambito della riorganizzazione del "ramo power" (BU Generazione), con efficacia dal 01/01/2022, la Società Ecoenergia Vomano S.r.l. (unitamente alle Società Astra Solar S.r.l., Diesse Energia S.r.l., Vinci Energia S.r.l., Sphere Energy 1 S.r.l., Sphere Energy 2 S.r.l., Sigma S.r.l. e TS Energia Due S.r.l.) è stata fusa per incorporazione in EN.IN. ESCO S.r.l., contestualmente ridenominata AGSM AIM Power S.r.l..

## DIESSE ENERGIA S.R.L.
Nell'ambito della riorganizzazione del "ramo power" (BU Generazione), con efficacia dal 01/01/2022, la Società Diesse Energia S.r.l. (unitamente alle Società Astra Solar S.r.l., Vinci Energia S.r.l., Ecoenergia Vomano S.r.l., Sphere Energy 1 S.r.l., Sphere Energy 2 S.r.l., Sigma S.r.l. e TS Energia Due S.r.l.) è stata fusa per incorporazione in EN.IN. ESCO S.r.l., contestualmente ridenominata AGSM AIM Power S.r.l..

## TS ENERGIA DUE S.R.L.
Nell'ambito della riorganizzazione del "ramo power" (BU Generazione), con efficacia dal 01/01/2022, la Società TS Energia Due S.r.l. (unitamente alle Società Astra Solar S.r.l., Diesse Energia S.r.l., Ecoenergia Vomano S.r.l., Sphere Energy 1 S.r.l., Sphere Energy 2 S.r.l., Sigma S.r.l. e Vinci Energia S.r.l.) è stata fusa per incorporazione in EN.IN. ESCO S.r.l., contestualmente ridenominata AGSM AIM Power S.r.l.

## SIGMA S.R.L.
Nell'ambito della riorganizzazione del "ramo power" (BU Generazione), con efficacia dal 01/01/2022, la Società Sigma S.r.l. (unitamente alle Società Astra Solar S.r.l., Diesse Energia S.r.l., Ecoenergia Vomano S.r.l., Sphere Energy 1 S.r.l., Sphere Energy 2 S.r.l., Vinci Energia S.r.l. e TS Energia Due S.r.l.) è stata fusa per incorporazione in EN.IN. ESCO S.r.l., contestualmente ridenominata AGSM AIM Power S.r.l..

## ASTRA SOLAR S.R.L.
Nell'ambito della riorganizzazione del "ramo power" (BU Generazione), con efficacia dal 01/01/2022, la Società Astra Solar S.r.l. (unitamente alle Società Vinci Energia S.r.l., Diesse Energia S.r.l., Ecoenergia Vomano S.r.l., Sphere Energy 1 S.r.l., Sphere Energy 2 S.r.l., Sigma S.r.l. e TS Energia Due S.r.l.) è stata fusa per incorporazione in EN.IN. ESCO S.r.l., contestualmente ridenominata AGSM AIM Power S.r.l..

## VINCI ENERGIA S.R.L.
Nell'ambito della riorganizzazione del "ramo power" (BU Generazione), con efficacia dal 01/01/2022, la Società Vinci Energia S.r.l. (unitamente alle Società Astra Solar S.r.l., Diesse Energia S.r.l., Ecoenergia Vomano S.r.l., Sphere Energy 1 S.r.l., Sphere Energy 2 S.r.l., Sigma S.r.l. e TS Energia Due S.r.l.) è stata fusa per incorporazione in EN.IN. ESCO S.r.l., contestualmente ridenominata AGSM AIM Power S.r.l..

## SPHERE ENERGY 1 S.R.L.
Nell'ambito della riorganizzazione del "ramo power" (BU Generazione), con efficacia dal 01/01/2022, la Società Sphere Energy 1 S.r.l. (unitamente alle Società Vinci Energia S.r.l., Astra Solar S.r.l., Diesse Energia S.r.l., Ecoenergia Vomano S.r.l., Sphere Energy 2 S.r.l., Sigma S.r.l. e TS Energia Due S.r.l.) è stata fusa per incorporazione in EN.IN. ESCO S.r.l., contestualmente ridenominata AGSM AIM Power S.r.l..

## SPHERE ENERGY 2 S.R.L.
Nell'ambito della riorganizzazione del "ramo power" (BU Generazione), con efficacia dal 01/01/2022, la Società Sphere Energy 2 S.r.l. (unitamente alle Società Astra Solar S.r.l., Diesse Energia S.r.l., Ecoenergia Vomano S.r.l., Sphere Energy 1 S.r.l., Vinci Energia S.r.l., Sigma S.r.l. e TS Energia Due S.r.l.) è stata fusa per incorporazione in EN.IN. ESCO S.r.l., contestualmente ridenominata AGSM AIM Power S.r.l..

## S.I.VE. - SERVIZI INTERCOMUNALI VERONAPIANURA S.R.L.
S.I.VE. S.r.l. è la Società che svolge il servizio di igiene urbana nei seguenti Comuni: Legnago, Cerea, Boschi Sant'Anna, Minerbe, Pressana, Sanguinetto, Roveredo di Guà, Veronella, Zimella, Cologna Veneta, Bonavigo, Albaredo d'Adige e Villa Bartolomea, che esercitano il controllo analogo congiunto sulla società mediante patti parasociali.

La Società S.I.VE. S.r.l., dell'ex Gruppo AIM Vicenza S.p.A., è stata acquisita a seguito dell'operazione di fusione per incorporazione di AIM Vicenza S.p.A. in AGSM Verona S.p.A., poi denominata AGSM AIM S.p.A., con effetto dal 01/01/2021.

Dalla Relazione sulla Gestione del bilancio al 31/12/2021 si apprende che si prospetta un progetto di aggregazione delle società pubbliche operanti nel medesimo campo e che prestano servizio nello stesso ambito territoriale di Verona Sud.

Con nota ns. P.G. n. 414317 del 16/11/2022, la Capogruppo ha informato di aver provveduto in data 01/06/2022 alla costituzione della NewCo AGSM AIM Ambiente S.r.l., cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero.

AGSM AIM S.p.A. ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

## TRANSECO S.R.L.
La Società svolge l'attività di servizio di raccolta, trasporto, lavorazione, stoccaggio, selezione e cernita di rifiuti speciali.

Dal Bilancio d'esercizio al 31/12/2021 si rileva che i ricavi delle vendite e delle prestazioni della società, voce A1 del Conto Economico, ammontano a circa Euro 6,5 milioni, di cui oltre Euro 1,8 milioni realizzati nei confronti di AMIA Verona S.p.A., società che esercita l'attività di direzione e coordinamento.

Ai sensi dell'art. 177 del D. Lgs. n. 152/2006, la gestione dei rifiuti costituisce attività di pubblico interesse.

Con nota ns. P.G. n. 414317 del 16/11/2022, la Capogruppo AGSM AIM S.p.A. ha informato di aver provveduto in data 01/06/2022 alla costituzione della NewCo AGSM AIM Ambiente S.r.l. (controllata indiretta di 2° livello del Comune), cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero. Quali primi passaggi, AGSM AIM S.p.A. ha previsto l'attribuzione alla NewCo AGSM AIM Ambiente S.r.l., della partecipazione attualmente detenuta da AMIA Verona S.p.A. in Transeco S.r.l. (100%); - di seguito, il conferimento del ramo d'Azienda TM da AGSM AIM Ambiente S.r.l. a Transeco S.r.l..

La Capogruppo ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

## SER.I.T. S.R.L.
La Società opera nell'ambito dei servizi di igiene ambientale, in particolare nella raccolta dei rifiuti urbani di qualunque natura e tipo, anche nella modalità porta a porta, nel trasporto e nello smaltimento.

La Società ha l'affidamento del servizio di raccolta, trasporto e smaltimento dei rifiuti urbani e assimilati nei 58 Comuni del Consiglio di Bacino Verona Nord; il servizio, già scaduto al 31/12/2021, è stato ulteriormente prolungato dal 01/01/2022 per almento sei mesi (cfr. Bilancio 2021, Relazione sulla gestione, p. 1).

Con Delibera del Comitato di Bacino n. 28 del 30/06/2022 l'affidamento è stato ulteriormente prorogato fino al 31/12/2022.

Ai sensi dell'art. 177 del D. Lgs. n. 152/2006, la gestione dei rifiuti costituisce attività di pubblico interesse.

Con nota ns. P.G. n. 414317 del 16/11/2022, la Capogruppo AGSM AIM S.p.A. ha informato di aver provveduto in data 01/06/2022 alla costituzione della NewCo AGSM AIM Ambiente S.r.l. (controllata indiretta di 2° livello del Comune), cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero.

Tra i primi passaggi, AGSM AIM S.p.A. ha previsto l'attribuzione alla NewCo AGSM AIM Ambiente S.r.l., della partecipazione attualmente detenuta da AMIA Verona S.p.A. in SER.I.T. S.r.l. (99,74%).

La Capogruppo ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

## 2V ENERGY S.R.L.
La Società svolge la propria attività nei settori del gas naturale, dell'energia elettrica e dei certificati ambientali con l'acquisto e la vendita di garanzie d'origine GO. La stessa opera sui mercati energetici.

Il Consiglio di Amministrazione di AGSM AIM Energia S.p.A. ha approvato il progetto di fusione per incorporazione della società 2V Energy S.r.l. ed è in fase di istruttoria da parte della Società la raccolta della documentazione propedeutica all'operazione (rif. Nota AGSM AIM S.p.A. prot. n. 7784/22 del 29/11/2022, ns. P.G. n. 434016 del 29/11/2022).

La Società rientra nell'ambito della Business Unit Mercato, attiva nella vendita di energia elettrica, gas e calore nei diversi segmenti di mercato.

L'attività commerciale svolta si ritiene che possa rientrare nella categoria ammessa di cui all'art. 4, co. 2 lett. a) del D. Lgs. n. 175/2016, anche tenuto conto delle argomentazioni esposte dal Consiglio di Stato nella sentenza della Sez. V del 23/01/2019, n. 578.

In ordine alla sussistenza della condizione di cui alla lett. b) dell'art. 20, co. 2 del TUSP (La società è priva di dipendenti o ha un numero di amministratori superiore a quello dei dipendenti), che imporrebbe la razionalizzazione della partecipata, si evidenzia quanto riportato nella Relazione sulla gestione al bilancio d'esercizio 2021 (p. 6) in cui si precisa che «Le attività correlate ai servizi amministrativi, finanziari, legali, informatici e le prestazioni legate alla sede aziendale sono erogate dal Socio AGSM AIM Energia SpA e dalla capogruppo AGSM AIM Spa e disciplinati da appositi contratti. Esiste inoltre un rapporto attivo tra 2V Energy Srl e AGSM AIM Spa che si concretizza in un servizio atto alla gestione della programmazione, dispacciamento e fatturazione dell'energia elettrica generata negli impianti di produzione di energia elettrica di AGSM AIM Spa».

Si rileva pertanto la diversa scelta gestionale adottata dalla Società, che ha preferito lo strumento della prestazione di servizi in alternativa al ricorso al lavoro dipendente.

Si ritiene che questa diversa modalità organizzativa nell'espletamento delle funzioni non possa ritenersi motivo valido e sufficiente per imporre una razionalizzazione, consentendo, di fatto, la realizzazione di economie di scala.

In merito all'evoluzione prevedibile, si riporta quanto esposto nella Nota Integrativa al Bilancio d'esercizio 2021 (p. 47), in cui la Società precisa che, a seguito dell'incremento dei prezzi del gas e dell'energia, ha ridotto al minimo l'operatività sul 2022. La Relazione sulla gestione al Bilancio 2021 aggiunge che 2V Energy S.r.l. potrebbe essere interessata da operazioni societarie da parte della propria controllante; a seguito di questo si valuterà se continuare con l'attività di acquisto e vendita. In sede di Assemblea dei Soci è stato ribadito che le criticità nei rapporti di fornitura di gas ed energia elettrica hanno portato ad un forte ridimensionamento del business di 2V Energy S.r.l..

## D.R.V. (DIFFERENZIA RECUPERA VALORIZZA) S.R.L.
La Società opera nel settore del riciclaggio della plastica da raccolta differenziata. Ha costituito un'ATI con la Società Meg S.r.l., trasformandosi da mero centro di selezione a centro di selezione per l'avvio al riciclo (rif. Verbale di Assemblea di approvazione del bilancio 2021 del 16/05/2022).

Ai sensi dell'art. 177 del D. Lgs. n. 152/2006, la gestione dei rifiuti costituisce attività di pubblico interesse.

Il Comune di Legnago con D.C.C. n. 94 del 23/12/2021 ha deliberato la dismissione della partecipazione indiretta in D.R.V. S.r.l..

Sono in corso trattative tra i due Soci paritetici, che dovrebbero concludersi con l'acquisizione dell'intero capitale sociale in capo a un solo Socio (cfr. Relazione del Revisore Unico al Bilancio d'esercizio 2021).

Con nota ns. P.G. n. 414317 del 16/11/2022, la Capogruppo AGSM AIM S.p.A. ha informato di aver provveduto in data 01/06/2022 alla costituzione della NewCo AGSM AIM Ambiente S.r.l. (controllata indiretta di 2° livello del Comune), cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero. Tra i primi passaggi, AGSM AIM S.p.A. ha previsto l'attribuzione alla NewCo AGSM AIM Ambiente S.r.l., della partecipazione attualmente detenuta da AMIA Verona S.p.A. in D.R.V. S.r.l. (50%).

La Capogruppo ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

## ECO TIRANA SH.A.
In esito al mancato accordo con la potenziale acquirente spagnola Urbaser S.A., la Capogruppo AGSM AIM S.p.A. ha comunicato l'intendimento di mantenere tale Società.

Il Liquidatore di AGSM Holding Albania Sh.A., Società che detiene tuttora il 49% delle azioni di Eco Tirana Sh.A., ha esaminato con la Capogruppo l'iter necessario al trasferimento della predetta partecipazione a favore della medesima AGSM AIM S.p.A., condizionato al rispetto di stringenti regole statutarie di AGSM Holding Albania Sh.A.. Allo stato attuale non sono ancora stati assunti provvedimenti in merito (rif. Nota AGSM AIM S.p.A., ns. P.G. n. 414317 del 16/11/2022).

## BOVOLONE ATTIVA S.R.L.
La Società opera nell'ambito del servizio di gestione igiene urbana, raccolta e smaltimento dei rifiuti solidi urbani ed assimilati nel Comune di Bovolone, in provincia di Verona.

Ai sensi dell'art. 177 del D. Lgs. n. 152/2006, la gestione dei rifiuti costituisce attività di pubblico interesse.

In merito all'evoluzione prevedibile della gestione, la Società evidenzia che «gli interventi in ARERA stanno ridimensionando notevolmente la disponibilità economica a disposizione di Bovolone Attiva per garantire il servizio nei termini qualitativi fin qui assicurati» (cfr. Bilancio 2021, Relazione sulla Gestione, p. 7).

Con nota ns. P.G. n. 414317 del 16/11/2022, la Capogruppo AGSM AIM S.p.A. ha informato di aver provveduto in data 01/06/2022 alla costituzione della NewCo AGSM AIM Ambiente S.r.l. (controllata indiretta di 2° livello del Comune), cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero. Tra i primi passaggi, AGSM AIM S.p.A. ha previsto l'attribuzione ad AGSM AIM Ambiente S.r.l. della partecipazione attualmente detenuta da AMIA Verona S.p.A. in Bovolone Attiva S.r.l. (40%).

La Capogruppo ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

## TRE V AMBIENTE S.R.L.
Recupero e smaltimento di rifiuti urbani e speciali pericolosi e non pericolosi. Attività d'intermediazione nei rifiuti speciali pericolosi e non pericolosi (rif. Bilancio 2021, Nota Integrativa, p. 4).

La Società Tre V Ambiente S.r.l. unipersonale, dell'ex Gruppo AIM Vicenza S.p.A., è stata acquisita a seguito dell'operazione di fusione per incorporazione di AIM Vicenza S.p.A. in AGSM Verona S.p.A., poi denominata AGSM AIM S.p.A., con effetto dal 01/01/2021.

La Società Tre V Ambiente S.r.l. unipersonale, interamente controllata dalla S.I.T. S.p.A., a sua volta interamente partecipata dalla Capogruppo AGSM AIM S.p.A., si colloca nell'ambito della BU Ambiente, attualmente in fase di riorganizzazione. Con nota ns. P.G. n. 414317 del 16/11/2022, la Capogruppo AGSM AIM S.p.A. ha informato di aver provveduto in data 01/06/2022 alla costituzione della NewCo AGSM AIM Ambiente S.r.l. (controllata indiretta di 2° livello del Comune), cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero. La stessa ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

## TORRETTA RIJEKA D.O.O.
L'oggetto sociale della Società è composto dalle seguenti attività: attività immobiliare; locazione di macchinari e attrezzatura, senza gestore, e di oggetti per l'utilizzo personale e la casa; compravendita di beni e attività di agenzia commerciale sul mercato nazionale ed estero; consulenza relativa all'attività e alla gestione; costruzione, progettazione e sorveglianza della costruzione; attività di organizzazione e agenzia nella vendita dei servizi del turismo nautico, dell'agriturismo, del turismo di salute, congressuale, sportivo, di caccia e di altre forme del turismo, fornitura di altri servizi turistici: preparazione di alimenti e fornitura di servizi di ristorazione, servizio di bibite e bevande, fornitura di servizi di alloggio; preparazione degli alimenti per il consumo in altri luoghi e fornitura di tali alimenti (catering) (rif. Bilancio 2021, Note integrative, p. 1).

La Società Torretta Rijeka d.o.o. dell'ex Gruppo AIM Vicenza S.p.A., è stata acquisita a seguito dell'operazione di fusione per incorporazione di AIM Vicenza S.p.A. in AGSM Verona S.p.A., poi denominata AGSM AIM S.p.A., con effetto dal 01/01/2021.

## COGASPIÙ ENERGIE S.R.L.
La Società svolge principalmente la propria attività nel settore della commercializzazione del gas naturale ai sensi del D. Lgs. n. 164/2000, nonchè l'attività di commercializzazione dell'energia elettrica ad utenti del mercato libero (Bilancio d'esercizio 2021, Nota Integrativa, p. 9). Nel corso dell'esercizio 2021 ha servito clienti concentrati prevalentemente nelle regioni Abruzzo, Molise, Lazio e Puglia (cfr. Bilancio 2021, Nota Integrativa, p. 25).

La Società Cogaspiù Energie S.r.l., dell'ex Gruppo AIM Vicenza S.p.A., è stata acquisita a seguito dell'operazione di fusione per incorporazione di AIM Vicenza S.p.A. in AGSM Verona S.p.A., poi denominata AGSM AIM S.p.A., con effetto dal 01/01/2021.

La Società rientra nell'ambito della Business Unit Mercato, attiva nella vendita di energia elettrica, gas e calore nei diversi segmenti di mercato. In data 27/12/2021, con efficacia dal 01/01/2022, si è conclusa l'operazione di fusione per incorporazione della Società AIM Energy S.r.l., controllante diretta di CogasPiù Energie S.r.l., in AGSM AIM Energia S.p.A., precedentemente denominata AGSM Energia S.p.A.. L'attività commerciale esercitata da CogasPiù Energie S.r.l. rientra nella categoria ammessa di cui all'art. 4, co. 2 lett. a) del D. Lgs. n. 175/2016, anche tenuto conto delle argomentazioni esposte dal Consiglio di Stato nella Sentenza della Sez. V del 23.01.2019, n. 578.

## S.I.A. - SOCIETÀ INTERCOMUNALE AMBIENTE S.R.L.
Gestione della discarica di Grumolo delle Abbadesse, per la quale la Società ha avviato la richiesta di autorizzazione per l'ampliamento, attraverso la rimodulazione del fronte perimetrale, su un'area di proprietà di Valore Ambiente S.r.l., in locazione (cfr. Bilancio 2021, Nota Integrativa, pp. 5 e ss.).

La Società S.I.A. S.p.A., dell'ex Gruppo AIM Vicenza S.p.A., è stata acquisita a seguito dell'operazione di fusione per incorporazione di AIM Vicenza S.p.A. in AGSM Verona S.p.A., poi denominata AGSM AIM S.p.A., con effetto dal 01/01/2021.

La Società S.I.A. S.p.A, partecipata dalla Capogruppo AGSM AIM S.p.A. tramite Valore Ambiente S.r.l., si colloca nell'ambito della BU Ambiente, attualmente in fase di riorganizzazione. Con nota ns. P.G. n. 414317 del 16/11/2022, la Capogruppo AGSM AIM S.p.A. ha informato di aver provveduto in data 01/06/2022 alla costituzione della NewCo AGSM AIM Ambiente S.r.l. (controllata indiretta di 2° livello del Comune), cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero. La stessa ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

## LEGNAGO SERVIZI – LE.SE. S.P.A.
Concessionaria della costruzione e gestione del Sistema Integrato di Trattamento e Smaltimento Rifiuti di Torretta di Legnago. La Società opera nel settore della costruzione e gestione di impianti di trattamento, recupero e smaltimento dei rifiuti, in particolare opera in regime di concessione della costruzione e gestione dell'impianto integrato di smaltimento rifiuti sito in Località Torretta in Comune di Legnago (VR), di proprietà dello stesso Comune di Legnago (rif. Bilancio 2021, Relazione sulla Gestione, p. 2).

La Società Legnago Servizi Le.Se. S.p.A., dell'ex Gruppo AIM Vicenza S.p.A., è stata acquisita a seguito dell'operazione di fusione per incorporazione di AIM Vicenza S.p.A. in AGSM Verona S.p.A., poi denominata AGSM AIM S.p.A., con effetto dal 01/01/2021.

La Società Legnago Servizi - Le.Se. S.p.A. è controllata dal Comune di Legnago, il quale, con D.C.C. n. 94 del 23/12/2021, ne ha disposto il mantenimento senza interventi. La stessa si colloca nell'ambito della BU Ambiente del Gruppo AGSM AIM S.p.A., attualmente in fase di riorganizzazione. Con nota ns. P.G. n. 414317 del 16/11/2022, la Capogruppo AGSM AIM S.p.A. ha informato di aver provveduto in data 01/06/2022 alla costituzione della NewCo AGSM AIM Ambiente S.r.l. (controllata indiretta di 2° livello del Comune), cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero. La stessa ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

## SOENERGY S.R.L. IN LIQUIDAZIONE
Vendeva gas ed energia elettrica. A seguito della cessione dell'unica azienda, la Società svolge un'attività residuale di accertamento dei debiti e di liquidazione degli assets. (Rif. Bilancio 2021, Relazione sulla Gestione, pp. 1-2).

La Società Soenergy S.r.l., dell'ex Gruppo AIM Vicenza S.p.A., è stata acquisita a seguito dell'operazione di fusione per incorporazione di AIM Vicenza S.p.A. in AGSM Verona S.p.A., poi denominata AGSM AIM S.p.A., con effetto dal 01/01/2021.

La Società rientra nell'ambito della Business Unit Mercato, attiva nella vendita di energia elettrica, gas e calore nei diversi segmenti di mercato. Gli indirizzi espressi dal Comune di Argenta prevedevano la messa in liquidazione della società entro il 31/12/2022, subordinatamente «alla definizione dei rapporti con Agenzia delle entrate riscossione relativamente alla possibilità del rientro del debito inerente le accise in 6 anni. Rispetto, inoltre, ad una fluida messa in liquidazione della società sono intervenute rilevanti problematicità con la cessionaria del ramo d'azienda (...) che sta ritardando il versamento del conguaglio prezzo». (cfr Piano di razionalizzazione 2021, di cui alla D.C.C. di Argenta n. 61 del 22/12/2021). La Società è stata posta in liquidazione volontaria in data 08/11/2022 con atto del Notaio Carnevale Iolanda di Argenta, Rep. n. 10059, Racc n. 7516, registrato in data 09/11/2022.

## AGRILUX S.R.L.
Produzione di energia elettrica.

La Società Agrilux S.r.l., dell'ex Gruppo AIM Vicenza S.p.A., è stata acquisita a seguito dell'operazione di fusione per incorporazione di AIM Vicenza S.p.A. in AGSM Verona S.p.A., poi denominata AGSM AIM S.p.A., con effetto dal 01/01/2021.

La Società Agrilux S.r.l. è consolidata dalla FINAM GROUP S.p.A. - C.F. 03694310289 di Mirano (VE). La stessa si dichiara non soggetta ad altrui attività di direzione e coordinamento ai sensi dell'art. 2497-ter Cod. Civ.. Agrilux S.r.l. è partecipata dalla Capogruppo AGSM AIM S.p.A. tramite S.I.T S.p.A. e si colloca nell'ambito della BU Ambiente, attualmente in fase di riorganizzazione. Con nota ns. P.G. n. 414317 del 16/11/2022, la Capogruppo AGSM AIM S.p.A. ha informato di aver provveduto in data 01/06/2022 alla costituzione della NewCo AGSM AIM Ambiente S.r.l. (controllata indiretta di 2° livello del Comune), cui saranno ricondotte le partecipazioni nelle società operanti in tale settore, previa riduzione, per quanto possibile, del loro numero. La stessa ha altresì precisato che le operazioni societarie individuate si svoIgono tutte all'interno del Gruppo e che sono state pensate nell'intento di minimizzare gli impatti sulle strutture aziendali e per neutralità fiscale.

## BLUEOIL S.R.L. IN LIQUIDAZIONE
Produzione di energia elettrica da biomassa.

Con nota ns. P.G. n. 414317 del 16/11/2022 la Capogruppo ha informato che sono in corso le operazioni di chiusura anticipata del finanziamento in essere con la Banca Monte dei Paschi di Siena, e la definizione dei rapporti tra i soci in ordine ai versamenti effettuati e alle garanzie prestate. Ha informato, altresì, che è stata convocata per il 18/11/2022 l'Assemblea dei Soci nella quale il Liquidatore avrebbe relazionato sullo stato della procedura. Non sono pervenuti ulteriori aggiornamenti.